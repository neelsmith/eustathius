<book>>
<title>ΕΚ ΤΩΝ ΤΗΣ ΚΑΠΠΑ</title>
<comment>

 
 Ὅτι τῆς κάππα ῥαψῳδίας πραγματειώδης μὲν ἐπιγραφικὴ δήλωσις αὕτη:
 Κάππα, Ῥήσου τὴν κεφαλὴν ἕλε Τυδέος υἱός, κοινὴ δὲ ἥδε: νυκτεγερσία καὶ
 Δολωνοφονία, καθ’ ἣν δηλαδὴ ὁ Δόλων πεφόνευται. πολλοὶ δὲ τῶν παλαιῶν
 καὶ Δολώνειαν ταύτην ἐκάλεσαν, ὥσπερ καὶ Πατρόκλειαν ἐν τοῖς ἐφεξῆς, ἐν
 ᾗ τὰ κατὰ Πάτροκλον γράφονται. Προπαροξύνονται δὲ καὶ ἄμφω αἱ τοιαῦται
 λέξεις, ὥσπερ καὶ Τηλεγόνεια κατὰ τὴν παλαιὰν ὀρθογραφίαν ἡ κατὰ Τηλέγονον
 πραγματεία, καὶ Ἡράκλεια ἡ κατὰ Ἡρακλέα, καὶ Ὀδύσσεια ἡ κατὰ Ὀδυσσέα,
 καὶ Ὀρέστεια, ἧς καὶ ὁ Κωμικὸς μέμνηται, ἡ κατὰ Ὀρέστην. Ὅτι δὲ τὸ κάππα
 στοιχεῖον κόππα κατὰ γλῶσσαν ἐλέγετο, δηλοῦσιν οἱ τὸν κοππατίαν ἵππον
 εἰπόντες οὕτω λέγεσθαι διὰ τὸ ἔχειν <rs type="waw">κ</rs> ἐντετυπωμένον, ὥσπερ σαμφόραν, ᾧ <rs type="waw">σ1</rs> 
 ἐγκέκοπται ἢ ἐγκέκαυται, ὅπερ οἱ Δωριεῖς ἔλεγον σάν. Ἰστέον δὲ ὅτι τὴν
 μεθ’ ἡμέραν δυσπραγίαν τῶν Ἀχαιῶν ἀναπληροῖ ἐν τῷ γράμματι τούτῳ διὰ








 
 δόλου νυκτερινοῦ ὁ ποιητής, ἐν ᾧ καὶ δηλοῖ ὡς τῷ σπουδαίῳ οὐδὲ ἡ νὺξ
 πάντῃ ἄπρακτος, οὐδὲ πεισθήσεται τῇ νυκτί, ἀλλὰ καὶ αὐτὴν εἰς ἡμέραν σχεδιάσει
 τῷ πόνῳ, καὶ δοιοὺς ἐξαρεῖται μισθούς, οἷς τε ἡμέρας ἐπόνησε καὶ οἷς νύκτωρ
 ἐνήργησεν. ἔτι δὲ διδάσκει πραγματικῶς, ὡς οὐ χρὴ παννύχιον εὕδειν βουληφόρον
 ἄνδρα, ποιῶν ἀγρυπνοῦντα τὸν βασιλέα καὶ οὕτω πολλὰ καὶ καλὰ ποιοῦντα.
 Φασὶ δὲ οἱ παλαιοὶ τὴν ῥαψῳδίαν ταύτην ὑφ’ Ὁμήρου ἰδίᾳ τετάχθαι καὶ μὴ ἐγκαταλεγῆναι τοῖς μέρεσι τῆς Ἰλιάδος, ὑπὸ δὲ Πεισιστράτου τετάχθαι εἰς τὴν
 ποίησιν. </comment>

<comment>
<ref>10.1 — 4</ref> Ὅτι ὁποῖόν τι ἐν τῇ βʹ ῥαψῳδίᾳ εἶπεν Ὅμηρος ἐπὶ τοῦ
 Διός, ὁμοίως καὶ ἐνταῦθα ἐπὶ Ἀγαμέμνονος τίθησιν εἰπὼν Ἄλλοι μὲν παρὰ
 νηυσὶν ἀριστῆες Παναχαιῶν εὗδον παννύχιοι, μαλακῷ δεδμημένοι ὕπνῳ: ἀλλ'
 οὐκ Ἀτρείδην Ἀγαμέμνονα, ποιμένα λαῶν, ὕπνος ἔχε γλυκερὸς πολλὰ φρεσὶν
 ὁρμαίνοντα. Μαλακὸν δὲ καὶ νῦν ὕπνον ἔφη τὸν μαλάσσοντα ἤτοι μαλακοποιόν,
 ὥσπερ καὶ ἔγχος ἄλκιμον τὸ ἀλκιμοποιόν, καὶ κῶμα δὲ μαλακόν ὁμοίως, δι'
 οὗ μαλθάσσεταί τις, ὡς τὸ μαλακὸν περὶ κῶμ’ ἐκάλυψεν. ἐντεῦθεν δὲ λαβὼν
 εἴρηκεν ὁ εἰπὼν τάπητας ὕπνου μαλακωτέρους. Δῆλον δὲ ὡς οἱ ῥήτορες τὸ
 μαλακὸν καὶ ἐπὶ βλακείας τιθέασι, καὶ ὅτι τὸν ἀλλαχοῦ νήδυμον μαλακὸν
 ἐνταῦθα εἶπε. Τὸ δὲ φρεσὶν ὁρμαίνειν πρὸς διαστολὴν λεχθὲν τοῦ ἄλλως
 ὁρμαίνειν, κίνησιν δηλοῖ βουλευτικήν, ἥτις ὅταν παύσηται, ἵστασθαι λέγεται,
 ὡς δηλοῖ τὸ ἔστησα παρ’ ἐμαυτῷ βουλήν, καὶ τὸ ὤμοσα καὶ ἔστησα, καὶ
 ὅσα τοιαῦτα. </comment>

<comment>
<ref>10.5 — 10</ref> Ὅτι τοὺς πυκνοὺς βασιλικοὺς στεναγμοὺς ἀστραπαῖς
 ὁ ποιητὴς εἰκάζει λέγων: ὡς δ’ ὅτ’ ἂν ἀστράπτῃ πόσις Ἥρης ἠϋκόμοιο,
 τεύχων ἢ πολὺν ὄμβρον ἀθέσφατον ἠὲ χάλαζαν ἢ νιφετόν, ὅτε πέρ τε χιὼν
 ἐπάλυνεν ἀρούρας, ἠέ ποθι πτολέμοιο μέγα στόμα πευκεδανοῖο, ὣς πυκινὰ ἐν
 στήθεσσιν ἀνεστενάχιζεν Ἀγαμέμνων νειόθεν ἐκ κραδίης, τρομέοντο δέ οἱ
 φρένες ἐντός. Καὶ σημείωσαι ὅτι κατὰ παλαιὰν παρατήρησιν αἱ συχναὶ πολλάκις
 ἀστραπαὶ ὄμβρον ἐσήμαινον πολὺν ἢ χάλαζαν ἢ νιφετὸν ἢ καὶ πόλεμον μέγαν,








 
 καὶ ὅτι ἐνταῦθα μὲν ἐπαινεῖται τῆς ἐν λόγοις μεγαλοπρεπείας ὁ ποιητής,
 οἷα εἰκάσας τὸν μέγαν βασιλέα Διὶ̈ ἀστράπτοντι, ὃς διὰ τὸ τοιοῦτον ἔργον
 καὶ ἀστραπαῖος ἐπωνομάζετο, ἐν δὲ Ὀδυσσείᾳ θαυμάζεται ἄλλως, ὅτι τὸν
 πτωχικὸν Ὀδυσσέα κατασμικρύνει τῇ εἰκόνι, ἀνδρὶ ἀπεικάσας ὀπτῶντι γαστέρα
 κνίσσης γέμουσαν. Ὅλως γὰρ ὁ ποιητὴς ἄριστος εἰκονίζειν καὶ προσφυῶς τοῖς
 καιροῖς τά τε μεγαλεῖα ἐκτιθέναι τάς τε σμικρότητας, καί πως κατὰ τὸν
 εἰπόντα τὸ πρὸς τὰς τύχας γὰρ τὰς φρένας κεκτήμεθα ἔχει λέγειν καὶ Ὅμηρος,
 ὡς πρὸς τὰς ποιότητας τῶν ὑποκειμένων ἔχει καὶ αὐτὸς τὰς ἐν τῷ γράφειν
 μεθοδικὰς φρένας. Ὅρα δέ, ὅτι περιττότητα ὡς τὰ πολλὰ ὁ ποιητὴς ἐν ταῖς
 παραβολαῖς τεχνώμενος τοιοῦτος καὶ ἐνταῦθά ἐστι. τό τε γὰρ Ζεύς περιέφρασεν,
 εἰπὼν πόσις Ἥρας, τουτέστιν ἀνὴρ κατὰ τὸν μῦθον, οὗ ἡ ἀλληγορία ἔκδηλός
 ἐστι, καὶ τὸ τὴν γῆν δὲ χαλάζῃ, μάλιστα δὲ χιόνι λευκαίνεσθαι ἁπλῶς οὕτω καὶ
 εἰς οὐδὲν ἀναγκαῖον παρέρριψε πλουτίζων οὕτω τὸ ἄλλως ἀπέριττον τῆς
 παραβολῆς. </comment>

<comment>
<ref>10.5</ref> Τὸ δὲ ἀστράπτειν οὐ κατὰ τὴν στεροπὴν ἀναπτύσσεται,
 στεροπὴ μὲν γὰρ παρὰ τὸ στερεῖν ὀπωπῆς ἤτοι ὄψεως. μύομεν γὰρ πρὸς τὰ
 οὕτω λαμπρά. Καὶ ἔστι πρωτόθετον τῆς στεροπῆς ἡ στέροψ. καθάπερ γὰρ
 ἐκ τοῦ ὂψ ὀπός ἐνοπή, οὕτως ἐκ τοῦ στέροψ στέροπος στεροπή. καὶ τοῦτο
 μὲν τοιοῦτον. Τὸ δὲ ἀστράπτειν, ἐξ οὗ ἡ ἀστραπή, δοκεῖ γίνεσθαι παρὰ τὸ








 
 ἀστέρας ἰάπτειν, ἤγουν ἀστεροειδεῖς θέας πέμπειν. Τὸ δὲ τῆς Ἥρας ἠύ̈κομον
 παραλαλοίη ἂν τοὺς κομήτας, οἳ περὶ τὸν ἀέρα φαίνονταί ποτε λόγῳ διοσημιῶν.
 </comment>

<comment>
<ref>10.6</ref> Τὸ δὲ πολὺν ὄμβρον ἀθέσφατον ἐκ παραλλήλου ταὐτὰ νοεῖ, ὡς καὶ ἐν
 τοῖς ἑξῆς τὸ δηθά τε καὶ δολιχόν, καὶ τὸ ἐπιτέλλεαι ἠδὲ κελεύεις. </comment>

<comment>
<ref>10.7</ref>
 Τὸ δὲ χιὼν ἐπάλυνεν ἀρούρας ἑρμηνευτικόν ἐστι πολυωνυμίας, ὡς τοῦ
 νιφετοῦ καὶ χιόνος λεγομένου. Τὸ δὲ παλύνειν δηλοῖ μὲν τὸ λευκαίνειν, κυρίως
 δὲ ἐπὶ ἀλεύρου λέγεται, ὅθεν καὶ ἡ παιπάλη. Ὁ δὲ Κωμικὸς δοκεῖ καὶ ἀντὶ
 τοῦ καταπάσσειν νοεῖν τὴν λέξιν ἐν τῷ καταπαττόμενος παιπάλη γενήσομαι.
 καὶ ἔστι, φασί, πάλη τὸ ἀποπαλλόμενον λεπτότατον τοῦ ἀλεύρου, ἐξ οὗ καὶ τὸ
 παλύνειν, καὶ ἡ παιπάλη κατὰ ἀναδιπλασιασμὸν καὶ ἐπένθεσιν τοῦ <rs type="waw">ι</rs> . Εἰ δὲ λέγεται παλύνειν καὶ τὸ μολύνειν κατὰ Ἀπίωνα, λυσιτελεῖ τοῦτο εἰς τὸ ξανθὸν κρᾶτα
 διεπάλυνε παρ’ Εὐριπίδῃ, ἀντὶ τοῦ οὕτως ἐλέπτυνε, ὥστε καταπασθῆναι
 τὴν κεφαλὴν τῆς ἐκεῖσε γῆς καὶ μολῦναι αὐτήν. εἴη δ’ ἂν ἡ ῥηθεῖσα πάλη καὶ
 τοῦ παλάσσειν, ὅ ἐστι μολύνειν, πρωτότυπος, ὥσπερ καὶ τοῦ παλύνειν. Ἐξαίρετον δὲ ἴδιον νιφετοῦ τὸ ἐπάλυνεν ἀρούρας. οὐδὲν γὰρ οὕτω γῆν παλύνει ὡς ὁ
 νιφετός. </comment>

<comment>
<ref>10.8</ref> Στόμα δὲ εἶπεν ἐπὶ πολέμου διὰ τὸ ἐκείνου βορόν. ἐντεῦθεν καὶ
 ξιφῶν στόματα λέγονται. καὶ στομοῦσθαι δέ φαμεν σίδηρον. καὶ τὸ λέγειν δὲ
 αἵματος κορέσαι Ἄρηα τοῦ τοιούτου στόματος ἔχεται. καὶ Ὅμηρος μὲν
 οὕτω συντόμως εἰπὼν ἀπήλλακται, ψυχρῶς δέ τις ῥητορεύων οὐκ ἂν ὀκνήσῃ
 καὶ ὀδόντας τῷ τοιούτῳ στόματι ἐνθεῖναι καὶ γνάθους περιθεῖναι, ὡς ἐντεῦθεν
 καὶ ὀδόντας καὶ γνάθους πολέμου εἰπεῖν, καὶ τοιαῦτά τινα στωμυλεύσασθαι.







 
 Πευκεδανόν δὲ κἀνταῦθα τὸ πικρὸν ὀξυτόνως πρὸς διαστολήν. πευκέδανον μὲν
 γὰρ προπαροξυτόνως βοτάνη τις οὐκ ἀγαθὴ γεύσασθαι, ἧς ὁ τόνος, ὡς τὸ
 ἐρυθρόδανον, ἐρευθέδανον. πευκεδανόν δὲ κατὰ ὀξεῖαν τάσιν τὸ παρεμφερὲς
 πευκεδάνῳ. </comment>

<comment>
<ref>10.10</ref> Τὸ δὲ νειόθεν ἐκ κραδίης σαφηνιστικὸν μέν ἐστι τοῦ ἐν
 στήθεσσιν, ἐνδείκνυται δὲ κατὰ τοὺς παλαιοὺς ἐν καρδίᾳ εἶναι τὸ ἡγεμονικόν,
 ἐκεῖθεν ἠρτημένον, ὅθεν καὶ τὸ λυπεῖσθαι καὶ τὸ χαίρειν ἔχει τὰς ἀρχάς.
 Συγκέκοπται δὲ τὸ νειόθεν ἐκ πρωτοτύπου τοῦ νειατόθεν, εἰ μὴ ἄρα ἐκ τοῦ
 νεῖος δισυλλάβου ἀρρήτου πρωτοθέτου παρῆκται, ἀφ’ οὗ παράγωγον τὸ νείατος,
 ὡς τρίτος τρίτατος καὶ τὰ ὅμοια. ἐξ ἐκείνου δὲ τοῦ δισυλλάβου καὶ ἡ νείαιρα.
 Τὸ δὲ τρομέοντο γίνεται ἐκ τοῦ τρέμω τρόμος τρομῶ. οὐχ’ ὑπάγεται δὲ τῇ
 ἀναλογίᾳ τοῦ στρόφος στρωφῶ, τρόπος τρωπῶ, καὶ τῶν ὁμοίων. ἐκεῖνα μὲν
 γὰρ δευτέρας συζυγίας τῶν περισπωμένων ἐστί, τοῦτο δὲ πρώτης, καθὰ καὶ
 τὸ παλινδρομεῖν, γινόμενον ἐκ τοῦ δρόμος δρομῶ. Φρένες δὲ καὶ νῦν αἱ σωματικαί,
 περὶ ὧν ἀλλαχοῦ δεδήλωται. </comment>

<comment>
<ref>10.9 s.</ref> Ἔτι σημειωτέον ὅτι οὐ τοσοῦτον πρὸς
 τοὺς βασιλικοὺς στεναγμοὺς εἴληπται ἡ παραβολὴ τῶν ἀστραπῶν — βροντὰς
 γὰρ ἔδει παραλαβεῖν — , ἀλλὰ μάλιστα πρὸς μόνον τὸ τοῦ στενάζειν πυκνὸν
 γέγονεν ἡ παραβολή. διὸ καὶ ἡ ἀπόδοσις αὐτῆς οὕτως ἔχει: ὣς πυκνὰ στοναχίζετο. εἰ μὴ ἄρα τυχὸν εἴποι τις ταῖς ἀστραπαῖς συνεπινοεῖσθαι κατὰ λόγον
 γοργότητος καὶ τὰς βροντάς. Τινὲς δέ φασι τὴν παραβολὴν εἰλῆφθαι καὶ πρὸς
 τὸ διάπυρον καὶ μετὰ σκέμματος ὀξὺ τοῦ ἥρωος. τῶν δὲ βασιλικῶν στεναγμῶν
 δηλωτικὸν κατωτέρω καὶ τὸ μέγα δ’ ἔστενε κυδάλιμον κῆρ, ὅμοιον ὂν τῷ







 
 ἐν στήθεσσιν ἀνεστονάχιζε, καὶ νειόθεν ἐκ κραδίης. Ἀστείως δὲ τοῖς
 Τρωϊκοῖς ὁμάδοις καὶ ταῖς ἐνοπαῖς οἱ βασιλικοὶ ἀντίκεινται στόνοι. </comment>

<comment>
<ref>10.11 — 6</ref>
 Ὅτι ὅτε μὲν ὁ βασιλεὺς ἐς πεδίον τὸ Τρωϊκὸν ἀθρήσειε, θαύμαζεν πυρά πολλά,
 τὰ καίετο Ἰλιόθι πρό, καὶ ἔτι ταῦτα δὴ τὰ οὐχ’ Ἑλληνικά, αὐλῶν συρίγγων
 τ’ ἐνοπὴν ὅμαδόν τ’ ἀνθρώπων. αὐτὰρ ὅτ’ ἐς νῆάς τε ἴδοι καὶ λαὸν Ἀχαιῶν,
 πολλὰς ἐκ κεφαλῆς προθελύμνους ἕλκετο χαίτας ὑψόθ’ ἐόντι Διί̈, ὡς δυσανασχετῶν κατ’ ἐκείνου καὶ ταῖς παραβολικαῖς νιφάσιν οἷον παραμετρῶν τὰς ἐκ τοῦ
 κατὰ αὐτὸν οὐρανοῦ, τῆς κεφαλῆς δηλαδή, τρίχας. εἰκὸς δὲ καὶ δακρύειν αὐτὸν
 εἰς ἀντίμιμον τοῦ εἰρημένου τῆς παραβολῆς ὄμβρου. ὁ δ’ αὐτὸς καὶ πρὸς
 ὁμοιότητα βροντῆς μέγα, φησίν, ἔστενε κυδάλιμον κῆρ. Ὅρα δὲ καὶ τὸ
 πολὺ τῆς λύπης, εἰ μὴ μόνον ἀγρυπνεῖ καὶ πυκνὰ στενάζει, ἀλλὰ καὶ τὰς τρίχας
 ἕλκεται, ἤτοι ἕλκει, καὶ τὴν θρασύτητα δὲ τῶν βαρβάρων, διακειμένων ὡς
 ἐπὶ πότῳ καὶ ὥσπερ πανηγυριζόντων ἢ παιανιζόντων τὰ νικητήρια. Ἰστέον
 δὲ ὅτι καὶ γαμηλίου ποτὲ διαθέσεως τὸ πυρὰ πολλά, αὐλῶν συρίγγων τ'
 ἐνοπὴ ὅμαδός τ’ ἀνθρώπων, καὶ ὅτι Ἀχαιοὶ μέν, ὡς προεγράφη, πῦρ κείαντο,
 Τρῶες δὲ πυρὰ πολλά. περὶ δὲ προθελύμνων τριχῶν ἐν τῇ πρὸ ταύτης ῥαψῳδίᾳ
 γέγραπται. </comment>

<comment>
<ref>10.17 — 20</ref> Ὅτι πολλὰ σκεψαμένῳ τῷ βασιλεῖ νύκτωρ αὕτη
 κατὰ θυμὸν ἀρίστη φαίνετο βουλὴ ἐπὶ πρῶτον ἐλθεῖν τὸν Νέστορα διὰ τὰ
 περιεστῶτα δυσχερῆ, καθάπερ εἰς ἰατῆρα νόσων, ὡς οἱ παλαιοί φασιν, εἴ
 τινά οἱ σὺν μῆτιν ἀμύμονα τεκτήναιτο, ἥ τις ἀλεξίκακος πᾶσι Δαναοῖς γένοιτο.
 Καὶ ποιεῖ οὕτως, ἑσσάμενος δέρμα λέοντος, θεὶς δὲ καὶ ἄμφ’ ὤμοις ὅπλα,
 ὡς μετ’ ὀλίγα λέγει ὁ ποιητής. </comment>

<comment>
<ref>10.25 — 7</ref> Τὴν δ’ αὐτὴν ὥραν ἀνέστη καὶ ὁ
 Μενέλαος. μᾶλλον μὲν οὖν καὶ πρὸ τοῦ Ἀγαμέμνονος. Οὐδὲ γὰρ αὐτῷ,
 φησίν, ἐπὶ βλεφάροις ὕπνος ἐφίζανε, μή τι πάθοιεν Ἀργεῖοι. Ὅτι δὲ καὶ








 
 πρὸ τοῦ βασιλέως ἐγρήγορεν ὁ ἀδελφός, δῆλον ἐξ ὧν αὐτός, ἤγουν ὁ Μενέλαος,
 ἀπελθὼν ἀναστῆσαι τὸν βασιλέα ὁπλιζόμενον ἔτι εὗρεν ἐκεῖνον. διὸ καὶ ὁ
 βασιλεὺς ἐρεῖ πρὸς τὸν Νέστορα, ὅτι ἐμοῦ πρότερος μάλα ἠγέρθη ὁ Μενέλαος.
 </comment>

<comment>
<ref>10.19</ref> Ἐν δὲ τῷ εἴ τινα σύνδεσμος κεῖται ἀντὶ συνδέσμου. εἴληπται γὰρ
 τὸ <rs type="waw">ει</rs> ἀντὶ τοῦ ὅπως ἢ τοιούτου τινὸς αἰτιολογικοῦ συνδέσμου, ἵνα λέγῃ, ὅτι
 ἐσκέψατο ἐπὶ τὸν Νέστορα ἐλθεῖν, ὡς ἂν σὺν αὐτῷ βουλεύσηται. ἐντεῦθεν
 δέ οἱ μεθ’ Ὅμηρον λαβόντες ἔχουσι τὸ εἴ πως, οἷον: σπεύδω εἴ πως γένηται
 τόδε τι. Τὸ δὲ τεκταίνεσθαι βουλήν ἀπὸ τῶν τεκτόνων μετήνεκται, ὡς καὶ
 ἀλλαχοῦ τὸ βουλὰς ὑφαίνειν ἀπὸ τῶν ἱστουργῶν. </comment>

<comment>
<ref>10.20</ref> Τὸ δὲ ἀλεξίκακος,
 περὶ οὗ κάλλιον ἑτέρωθι κεῖται, διασαφητικὸν μέν ἐστι τοῦ μῆτιν ἀμύμονα,
 δηλοῖ δὲ τὴν ἀλέγουσαν τὰ κακά. Ἐντεῦθεν δὲ λαβόντες οἱ μεθ’ Ὅμηρον
 ἀλεξίκακον εἶπον Δία καὶ Ἀπόλλωνα καὶ Ἡρακλῆν. </comment>

<comment>
<ref>10.21 — 4</ref> Ὅτι διασκευὴ
 νυκτεγερσίας τὸ ὀρθωθεὶς δ’ ἔνδυνε περὶ στήθεσσι χιτῶνα, ποσσὶ δ’ ὑπαὶ
 λιπαροῖσιν ἐδήσατο καλὰ πέδιλα, ἀμφὶ δ’ ἔπειτα δαφοινὸν ἑέσσατο δέρμα
 λέοντος αἴθωνος, μεγάλοιο, ποδηνεκές, εἵλετο δ’ ἔγχος, ὁ βασιλεὺς δηλαδή.
 Ἐν οἷς τὸ ἕσασθαι ἀντὶ τοῦ ἐνάψασθαι εἶπεν ὁ ποιητής. οὐδεὶς γὰρ λέοντος
 δέρμα ἢ παρδαλῆν ἢ λυκέην ἐνδύεται, ἀλλὰ ἐνάπτονται τὰ τοιαῦτα, ὅ ἐστιν
 ἀπῃώρηνται. ἔστιν οὖν ἐνταῦθα τὸ ἕσασθαι ταὐτὸν τῷ ἐπικαθίσαι νώτοις ἢ
 μεταφρένοις. φησὶ γοῦν μετ’ ὀλίγα ἐπὶ Μενελάου, ὅτι παρδαλέῃ μετάφρενον
 εὐρὺ κάλυψε, καὶ ἐπὶ Διομήδους ἀμφ’ ὤμοισιν ἑέσσατο δέρμα λέοντος ὅπερ
 ὅμοιόν ἐστι τῷ ποικίλον ἀμφ’ ὤμοισι σάκος θέτο, καὶ ἀμφ’ ὤμοισι τιθήμενον
 ἔντεα καλά, οἷον ἀσπίδα ἢ ξίφος, οὐ μὴν καὶ θώρακα. τὸν γὰρ θώρακα οὐκ
 ἐνάπτονται, ἀλλ’ ἐνδύονται. Ἰστέον δὲ ὅτι ἐν τοῖς τοῦ Παυσανίου φέρεται,
 ὡς τὴν δορὰν ἀσπάθητόν τινες εἶπον χλαῖναν, ὅ ἐστιν ἀνύφαντον, καὶ ὅτι ἐκ







 
 τῆς λεοντῆς ἡ κατὰ τὸν λέοντα παροιμία, τὸ ξυρεῖν λέοντα, ἐπὶ τῶν ἀδυνάτοις
 ἐπιχειρούντων. καὶ τοῦτο μὲν διὰ τὴν γενναιότητα τοῦ λέοντος, ὃν οὐκ ἂν
 ξυρεῖν τολμήσῃ τις. Τὸ μέντοι πόκους ὄνου ἄλλον τρόπον ἀδύνατόν ἐστι,
 διὰ τὸ μὴ εἶναι πέκεσθαι ὄνον. ὅμοιον δέ πως καὶ τὸ ἀσκὸν δέρειν. οὐ γὰρ
 ἂν ἐξ ἀσκοῦ δέρμα ἕτερον ἀποσυρήσεται. </comment>

<comment>
<ref>10.24</ref> Αἴθων δὲ λέων ἢ ὁ θερμός
 — τοιοῦτος γάρ ἐστιν, ὡς καὶ ἐν τοῖς ἑξῆς που δηλωθήσεται — , ἢ ὁ πυρρός.
 Τινὲς δὲ οὕτω καλεῖσθαι εἶπον αὐτὸν διὰ τὸ εἰς τοσοῦτον στερρὰ ὀστᾶ ἔχειν,
 ὡς τῇ προσκρούσει σπινθῆρας ἀφιέναι. Ποδηνεκὲς δέ ἐστι μὲν τὸ τερμιόεν
 καὶ μέχρι ποδῶν ἐνεχθέν, ἑρμηνεία δέ ἐστι τοῦ μεγάλου. τοσοῦτον γὰρ ἦν
 μέγας ὁ λέων, ὥστε τὸ ἐκείνου δέρμα ποδηνεκὲς ἦν τῷ ἥρωϊ ἐκ τῶν ἄνω
 ἀρτώμενον. παραγωγὴ δὲ τῆς λέξεως κατὰ τὸ δουρηνεκές διηνεκές. Ἰστέον
 δὲ ὅτι καὶ ὁ Διομήδης ἐν τοῖς ἑξῆς ὁμοίως τῷ βασιλεῖ λεοντῆν φορεῖ, καὶ ὅτι
 τινὲς τῶν παλαιῶν χειμέριον στοχάζονται εἶναι τὸν καιρόν, λέγοντες πρὸς
 ὄμβρου σκέπην εἶναι τὴν λεοντῆν. τὸ δ’ αὐτὸ σημειοῦνται καὶ ἐκ τοῦ διπλῆν
 ἐκταδίην χλαῖναν τὸν Νέστορα φορεῖν. ἀντιλέγονται δὲ οἱ τοιοῦτοι γενναιότατα.
 </comment>

<comment>
<ref>10.25</ref> Ὅτι σχῆμα συντομίας ἐνταῦθα τὸ ὡς δ’ αὕτως Μενέλαον ἔχε τρόμος,
 ἤτοι καθὰ ἐπλατύνθη ὁ περὶ τοῦ βασιλέως ἀνωτέρω λόγος. </comment>

<comment>
<ref>10.25 — 8</ref> Εἶτα
 διασαφῶν τὸ λεχθὲν ἐπάγει οὐδὲ γὰρ αὐτῷ, τῷ Μενελάῳ δηλαδή, ὕπνος,
 ὡς καὶ προερρέθη, ἐπὶ βλεφάροισιν ἐφίζανε, μή τι πάθοιεν Ἀργεῖοι, οἳ αὐτοῦ
 εἵνεκα πουλὺν ἐφ’ ὑγρὴν ἤλυθον ἐς Τροίην πόλεμον θρασὺν ὁρμαίνοντες,
 ἤγουν ὁρμῶντες τότε εἰς πόλεμον. νῦν γὰρ πολεμεῖν λέγεται, οὐ μὴν ὁρμαίνειν
 εἰς πόλεμον. </comment>

<comment>
<ref>10.26</ref> Τὸ δὲ ἐφίζανεν ἢ σωματικῶς νοητέον, ὥσπερ που
 καὶ ἐπὶ δένδρου οἷα κύμινδις καθεσθῆναι ὁ ὕπνος πλάττεται, ἢ ἀντὶ τοῦ ἐνεβράδυνεν, ὡς ὑπνοῦντος μὲν τοῦ ἥρωος, πλὴν οὐχ’ ὕπνον, ὃν ἀλλαχοῦ μὲν εἶπε
 νήδυμον, ὡς καὶ μετ’ ὀλίγα ἐν τῷ οὔ μοι ἐπ’ ὄμμασι νήδυμος ὕπνος ἱζάνει,
 ἐν δὲ τῇ ἀρχῇ τῆς ῥαψῳδίας ταύτης γλυκύν. Περιττὴ δὲ πάντως ἐνταῦθα ἡ
 πρόθεσις. ἄρτιον γὰρ πάντως εἰπεῖν βλεφάροις. ἐφίζανε, καὶ αὖ πάλιν ἐπὶ








 
 βλεφάροις ἵζανεν, ὡς δηλοῖ καὶ τὸ ἐπ’ ὄμμασιν ὕπνος ἱζάνει. Ὅρα δὲ
 ὅτι ἐπὶ μὲν τοῦ βασιλέως ἔφη, ὡς οὐχ’ ὕπνος αὐτὸν ἔχε γλυκερός, ἀλλαχοῦ
 δὲ οὐδέ οἱ ὕπνος ἐπὶ βλεφάροισιν ἔπιπτεν. ἐνταῦθα δὲ οὐδέ οἱ ὕπνος ἐπὶ
 βλεφάροισιν ἐφίζανε, καθὰ καὶ μετ’ ὀλίγα οὔ μοι ἐπ’ ὄμμασιν ὕπνος ἱζάνει.
 Τοῦτο δὲ ἀστείως εἴρηται, ὡς τῶν μὲν βαθέως ὑπνούντων βαρουμένων τὰ
 βλέφαρα, τῇ ἐπιπτώσει δῆθεν καὶ τῷ ἐπικαθίσματι τοῦ ὕπνου, τῶν δὲ ἀγρυπνούντων οὐκ ἐώντων ἐπικαθεσθῆναι τὸν ὕπνον καὶ συγκλεῖσαι τὰ βλέφαρα. Τὸ δὲ
 μή τι πάθοιεν ἐλλειπτικῶς ἔχει. λείπει γὰρ τὸ δεδοικότι ἤ τι τοιοῦτον, ἵνα λέγῃ,
 ὅτι οὐδὲ αὐτῷ ἐπῆλθεν ὑπνοῦν, πτοουμένῳ μή τι πάθοιεν οἱ Ἕλληνες. </comment>

<comment>
<ref>10.27</ref>
 Καὶ τὸ ἐφ’ ὑγρήν δὲ ὁμοίως κατ’ ἔλλειψιν εἴρηται, ἴσως δὲ καὶ κατά τι
 ἐξαίρετον ἐπίθετον. ὡς γὰρ τὸ τραφερή καὶ τὸ ξηρά ἐπὶ γῆς, οὕτως ἐπὶ θαλάσσης
 τὸ ὑγρή. Τὸ δὲ πουλύν Ἰωνικόν ἐστιν. ὡς γὰρ θῆλυς ἐέρση, οὕτω καὶ πουλὺς
 ὑγρά, τουτέστι πολλὴ θάλασσα. </comment>

<comment>
<ref>10.26</ref> Σημείωσαι δὲ καὶ ὅτι τὸ βουλεύεσθαι
 μή τι πάθοιεν βουλὴ καὶ αὐτό ἐστιν ἀμύμων καὶ ἀλεξίκακος, ὁποίαν ἐζήτει
 καὶ ὁ ἀδελφὸς βασιλεύς. </comment>

<comment>
<ref>10.29 — 33</ref> Ὅτι ἡ νύκτερος τοῦ Μενελάου σκευὴ
 τοιαύτη ἦν: παρδαλέῃ μὲν πρῶτα μετάφρενον εὐρὺ κάλυψε ποικίλῃ, αὐτὰρ
 ἐπὶ στεφάνην κεφαλῇφιν ἀείρας θήκατο χαλκείην, δόρυ δ’ εἵλετο χειρὶ παχείῃ.
 βῆ δ’ ἴμεν ἀναστήσων ὃν ἀδελφεόν, ὃς μέγα καὶ ἑξῆς. </comment>

<comment>
<ref>10.29</ref> Ἔστι δὲ
 καὶ νῦν παρδαλέη δορὰ παρδάλεως ἀπὸ ἀρσενικοῦ τοῦ παρδάλειος. ἐκ δὲ
 αὐτῆς κατὰ συναίρεσιν παρδαλῆ, ὡς λεοντέη λεοντῆ. γράφεται δὲ αὐτὴ μὲν
 ἀεὶ διὰ τοῦ <rs type="waw">α</rs> κατὰ τὴν ἀρχήν, τὸ δὲ ζῷον καὶ διὰ τοῦ <rs type="waw">ο</rs> , πόρδαλις, παρὰ τὸ
 προάλλεσθαι, μεταθέσει τοῦ <rs type="waw">ο</rs> καὶ πλεονασμῷ τοῦ <rs type="waw">δ</rs> . Ποικίλη δὲ αὕτη διὰ τὰ ἐν
 αὐτῇ στίγματα ὅθεν καὶ εἰς παροιμίαν ἐπὶ πανούργων κεῖται τὸ στικτὸν τῆς
 παρδάλεως. Τὸ δὲ μετάφρενον εὐρύ τὸ τοῦ ἥρωος ὡς ἐκ μέρους ἐμφαίνει
 ἐπιφανές, ἅμα δὲ καὶ τὸ τῆς παρδαλέης παραδηλοῖ μέγεθος, εἰ τοιοῦτον ἐκάλυψεν
 μετάφρενον. </comment>

<comment>
<ref>10.30</ref> Ἡ δὲ στεφάνη εἶδος περικεφαλαίας, καθὰ καὶ ἡ κυνέη
 καὶ ἡ καταῖτυξ καὶ ἡ ἀμφίφαλος καὶ ἡ τετράφαλος, ὡς πολλαχοῦ φαίνεται.
 Οἱ δὲ παλαιοί φασι καὶ πρόβλημά τι ἔχειν τὴν ῥηθεῖσαν στεφάνην. ὡς δὲ καὶ
 πύργων στεφάναι λέγονται, δηλοῦται ἐν ἄλλοις. </comment>

<comment>
<ref>10.31</ref> Τὸ δὲ θήκατο







 
 ἀνάλογον μέν, ἀσύνηθες δὲ λόγῳ πεζῷ. </comment>

<comment>
<ref>10.32</ref> Τὸ δὲ ἀναστῆσαι νῦν μὲν ἐπὶ
 ὑπνοῦντος ἐρρέθη, ἐν δὲ τοῖς μετὰ ταῦτα καὶ ἐπὶ νεκροῦ ἐγέρσεως ῥηθήσεται.
 </comment>

<comment>
<ref>10.31</ref> Ὅρα δὲ καὶ ὅτι ἐνταῦθα μὲν εἰπὼν δόρυ δ’ εἵλετο χειρὶ παχείῃ,
 καιρίως εἶπε τὸ παχείῃ ἐπὶ στρατιώτου ἥρωος, ἐμφαίνων διὰ τῆς τοιαύτης
 καὶ πάχος δόρατος. ὅτε δὲ αὐτὸ ἐπὶ γυναικὸς εἴπῃ, κατὰ ἀκυρολεξίαν ἐρεῖ, ὡς
 ἑτέρωθι φανήσεται. Ἔστι δέ πως ταὐτὸν τὸ χειρὶ παχείῃ, καὶ χειρὶ μεγάλῃ
 καὶ ἀνδρείᾳ. ὅθεν λαβόντες οἱ τῶν κατὰ φύσιν γνωματευταὶ μεγάλα τοῖς
 ἀνδρείοις εἶπον ἀκρωτήρια εἶναι ὡς ἐπὶ πολύ. Καὶ τῇ μὲν χειρὶ οὕτως ἡ ποίησις
 ᾠκείωσε τὸ παχύ, ποσὶ δὲ ἡρώων τὸ λιπαρὸν ἀπένειμεν, ὡς πολλαχοῦ δηλοῦται.
 ᾧ πάντως ἐναντίον τὸ αὐχμηρόν, ᾧ ἶσον τὸ ἀλιπές, ἔτι δὲ καὶ τὸ ἀλιπαρές,
 κατὰ τὸ ἀλιπαρῆ τρίχα. ὁ δὲ τοιοῦτος ποὺς καὶ νήλιπος, οὗ ἐντελὲς ὁ νηλίπους.
 Ἔνθα ζητητέον διὰ τί μὴ ὥσπερ Οἰδίπους Οἰδίπος, καὶ ἀελλόπους ἀελλόπος,
 ἐν φυλακῇ ὁμοίᾳ τόνου, οὕτω καὶ νηλίπους νηλίπος, ἀλλὰ προπαροξυτόνως
 νήλιπος. Καὶ λυτέον, ὅτι δοκεῖ μὴ ὁ ποὺς ἐγκεῖσθαι τῇ τοιαύτῃ λέξει, ἀλλ'
 αὐτόχρημα τὸ λίπος, ἵνα ᾖ ταὐτὸν ἀλιπής καὶ νήλιπος. </comment>

<comment>
<ref>10.32 s.</ref> Ὅτι ἐν
 τῷ ὃς μέγα πάντων Ἀργείων ἤνασσε, θεὸς δ’ ὣς τίετο δήμῳ παραφράζει
 τὸ εὐρυκρείων. Τὸ δὲ θεὸς δ’ ὣς τίετο δήμῳ οὐ μόνον τὸ τῶν ὑπηκόων
 εὐπειθὲς ἐμφαίνει, ἀλλὰ καὶ οἷον δεῖ εἶναι τὸν βασιλέα, καὶ ὅπως διακεῖσθαι
 χρὴ αὐτὸν πρὸς τὸ ὑπήκοον, ἵνα ὡς θεὸς ἔχοι τιμᾶσθαι. περὶ Ἀγαμέμνονος
 δὲ ταῦτα εἶπεν ὁ ποιητής. </comment>

<comment>
<ref>10.34</ref> Ὅτι καὶ ἐνταῦθα κεῖται μετὰ δοτικῆς ἡ
 <rs type="waw">ἀμφι</rs> πρόθεσις ἐν τῷ ἀμφ’ ὤμοισι τιθήμενον ἔντεα καλά. </comment>

<comment>
<ref>10.35</ref> Διασαφεῖται δὲ συνήθως ἐν τούτοις καὶ ὁλότης τῇ τοῦ μέρους ἐπιφορᾷ, ὡς ἐν τῷ
 νηὶ̈ παρὰ πρύμνῃ. τὸ γὰρ πρύμνῃ ἑρμηνευτικόν ἐστι τοῦ νηί̈, ἵνα λέγῃ, ὅτι τὸ
 νηί̈ οὐκ ἐπὶ ὁλότητος νοητέον ἄρτι, ἀλλ’ ἐπὶ μέρους, τῆς πρύμνης δηλαδή, ἐν ᾗ







 
 τὰ ὅπλα ἐφορεῖτο τῷ βασιλεῖ. οἱ δὲ πλείους τῶν ἑρμηνέων ἀντίπτωσιν τὸ
 σχῆμά φασι, ἵνα λέγῃ νηὸς παρὰ πρύμνῃ. Ὅρα δὲ τὸ τιθήμενον, ὡς τοῦ
 μέτρου ἐπιτάξαντος ἐφύλαξε τὸ <rs type="waw">η</rs> τοῦ τίθημι ἐνεστῶτος, καὶ οὐκ ἔτρεψεν αὐτὸ
 τῷ λόγῳ τῶν εἰς <rs type="waw">μι</rs> . </comment>

<comment>
<ref>10.35</ref> Ὅτι φιλόφρονος ἤθους τὸ τῷ δ’ ἀσπάσιος γένετ'
 ἐλθών. </comment>

<comment>
<ref>10.37</ref> Ὅτι ὡς νεώτερος ἀδελφὸς ὁ Μενέλαος ἠθεῖον προσφωνεῖ
 τὸν παλαιότερον ἀδελφόν, εἰπὼν τίφθ’ οὕτως, ἠθεῖε, κορύσσεαι; Καὶ
 ἕστιν ἡ λέξις συγγενική, ὡς καὶ ἀλλαχοῦ δηλοῦται πλατύτερον. δῆλον δὲ
 ὡς οἱ μεθ’ Ὅμηρον τὸν ἠθεῖον, ὥσπερ δὴ καὶ τὸν κατὰ συγγένειαν θεῖον,
 ἐπὶ ἑτέρου σημαινομένου ἔταξαν, τοὺς ἐνθέους οὕτω καλοῦντες. </comment>

<comment>
<ref>10.38</ref> Ὅτι
 καὶ ἐνταῦθα, καὶ ἐν τοῖς ἑξῆς δέ, ἐπίσκοπον λέγει τὸν στελλόμενον εἰς πολεμίους
 κατάσκοπον. Φησὶ γάρ: Τρώεσσιν ἐπίσκοπον, καὶ νήεσσιν ἐπίσκοπον,
 ὃν οἱ ὕστερον πευθῆνα ἐκάλεσαν, ἐξ Ὁμήρου λαβόντες τὴν ἀφορμήν, ὡς αὐτίκα
 ῥηθήσεται. λέγεται δὲ καὶ σκοπὸς ὁ αὐτός. ἐρεῖ γὰρ σκοπὸν Ἕκτορος,
 ὡς τῆς <rs type="waw">ἐπι</rs> προθέσεως πλεοναζούσης ἐν τῷ ἐπίσκοπος, καθὰ καὶ ἐν τῷ ἐπιβουκόλος καὶ τοῖς ὁμοίοις. Καὶ τὸ ἔργον αὐτοῦ ἐνταῦθα μὲν σκοπιάζειν ἄνδρας
 δυσμενεῖς, μετ’ ὀλίγα δὲ διασκοπιᾶσθαι καὶ πυθέσθαι, ἀφ’ οὗ ὁ ῥηθεὶς πευθήν
 παρωνόμασται. </comment>

<comment>
<ref>10.41</ref> Ὅτι δὲ καὶ τολμηρὸς ὁ τοιοῦτος εἶναι ὀφείλει, δηλοῖ
 τὸ μάλα κεν θρασυκάρδιος εἴη, ὡς κινδύνοις δηλαδὴ ἐπιτολμῶν. τοιοῦτος
 τοίνυν εἴη ἂν καὶ Ὀδυσσεύς, ὁ κατὰ τὸν ποιητὴν τλήμων, ὁ τῷ Διομήδει
 συσκοπιάσων ἐνταῦθα εἰς τὸν νύκτερον δόλον, οὐ μὴν κατά τινας δειλὸς ἂν
 κρίνοιτο, εἰ καί ποτε ἐν καιρῷ εὐλαβεῖται κίνδυνον. </comment>

<comment>
<ref>10.37 s.</ref> Σημείωσαι








 
 δὲ ὅτι τὸ παρέργως ὑπό τινος ἐν λόγῳ παραρριφὲν ἔργον ἂν γένοιτό ποτε
 τῷ σπουδαίῳ. ἰδοὺ γὰρ ὁ Μενέλαος ἰδὼν νύκτωρ τὸν ἀδελφὸν ἔνοπλον,
 παραρρίπτει ἐπαπορῶν, μή ποτέ τινα ἑταίρων ὀτρύνῃ Τρώεσσιν ἐπίσκοπον,
 τὸ δὲ ὕστερον καὶ εἰς ἔργον προβαίνει, αὐτοῦ δὴ τοῦ σοφοῦ Νέστορος εἰς
 τοῦτο παρακαλέσαντος. Καὶ ἔστι κἀντεῦθεν δῆλον, ὡς οὐκ ἀδύνατον τὸ αὐτὸ
 νόημα εἰς διαφόρους ἀνελθεῖν. Σκοπητέον δέ, εἰ τὸν Ὁμηρικὸν ἐπίσκοπον
 καὶ σκοπὸν ἔστι καὶ ὀπτῆρα εἰπεῖν. ὃ δὴ παρὰ τῷ Σοφοκλεῖ κεῖται. </comment>

<comment>
<ref>10.39</ref>
 Ὅτι δυσχέρειαν δηλοῖ πράξεως τὸ δείδω, μὴ οὔ τίς τοι ὑπόσχηται τόδε ἔργον.
 καὶ ὅρα τὸ ὑπόσχηται, σαφῶς ἑρμηνευθὲν καὶ κοινῶς, ὡς τοῦ στεύεσθαι
 καὶ τοῦ ὑφίστασθαι ποιητικωτέρων ὄντων. Ἔστι δ’ ἐνταῦθα ἔργον, ὃ οὐκ
 ἂν ὑπόσχηταί τις, τὸ νύκτωρ σκοπιάσαι. </comment>

<comment>
<ref>10.40 s.</ref> Ἐπάγει γὰρ ἄνδρας
 δυσμενέας σκοπιαζέμεν οἶος ἐπελθὼν νύκτα δι’ ἀμβροσίην. Καὶ ὅρα τὸ οἶος.
 ἀληθῶς γὰρ ὀκνηλὸν ἐν τοιούτοις ἔργοις τὸ μονῆρες. διὸ ἐν τοῖς ἑξῆς Ἑλληνικοὶ
 μὲν δύο σκοποὶ σταλέντες εὐοδοῦνται, ὁ δὲ Τρωϊκὸς Δόλων εἷς ὢν οὐ παλιννοστεῖ. καὶ ἔστι στρατηγικὸν παράγγελμα καὶ τὸ μὴ ἕνα τινὰ ἐν τοῖς καιριωτάτοις σκοπιάζεσθαι. δῆλον δὲ ὡς πάνυ δεξιῶς ἐν τούτοις ὁ ποιητὴς προέκθεσιν
 θεωρεῖ τῆς γενησομένης τῶν κατασκόπων ἀποστολῆς. </comment>

<comment>
<ref>10.43 — 5</ref> Ὅτι ὁ θέλων
 τὴν ἀπό τινος συμβουλήν, ὅτε τις αὐτῷ εἰς ἐχθρὸν ἐκ φίλου μεταβληθείη,
 ἐρεῖ ἂν τὸ χρεὼ βουλῆς ἐμὲ καὶ σὲ κερδαλέης, ὦ δεῖνα, ἥ τίς κεν ἐρύσεται
 ἠδὲ σαώσει, ἐπεὶ ἡ τοῦ δεῖνος ἐτράπετο φρήν. Ἔστι δὲ τὸ μὲν ἐμὲ καὶ σέ
 ἢ ἀντίπτωσις ἀντὶ τοῦ ἐμοὶ καὶ σοί, ἢ ἐλλειπτικὸν κατὰ πρόθεσιν, ἵνα λέγῃ,
 ὅτι χρεία βουλῆς εἰς ἐμὲ καὶ σέ. </comment>

<comment>
<ref>10.44</ref> Τὸ δὲ ἥ τις ἐρύσεται τὴν κερδαλέην
 ἑρμηνεύει βουλήν. κερδαλέα γὰρ ἡ σωστική, ὡς ἐρύουσα, ἤγουν φυλάσσουσα,
 καὶ διὰ τοῦτο ἐπικερδής, ὥσπερ αὖ πάλιν τὸ σαώσει ἑρμηνεία ἐστὶ τοῦ
 ἐρύσεται. ταὐτὸν γὰρ εἰς νοῦν τὸ ἐρύειν καὶ τὸ σαώζειν. Ὅρα δὲ ὡς ἡ πρὸ
 βραχέων ἀμύμων μῆτις ἡ ἀλεξίκακος ἑρμηνευθεῖσα, κερδαλέη βουλὴ ἐνταῦθα
 ἐρρέθη καὶ οἵα τε σαώζειν. καί εἰσι τὰ τοιαῦτα πάνθ’ ὅμοια κατά τινα ἐπίχυσιν








 
 λέξεων. </comment>

<comment>
<ref>10.45</ref> Τὸ δὲ Διὸς ἐτράπετο φρήν, οὕτω γὰρ ἡ Ὁμηρικὴ ἔχει λέξις,
 συντελεῖ τι εἰς τὸ στρεπτοὶ καὶ θεοὶ αὐτοί. </comment>

<comment>
<ref>10.46</ref> Ὅτι τὸ ἀποδέξασθαι
 θυσίαν οὕτω φράζει περιφραστικῶς ὁ ποιητὴς ἐνταῦθα Ἑκτορέοις ἄρα
 μᾶλλον ἐπὶ φρένα θῆκεν ἱεροῖς θεός, ὅ ἐστι ταῖς τοῦ δεῖνος προσέσχε θυσίαις.
 ἱερὰ γὰρ τὰ ἱερευόμενα λέγει. τοῦτο δὲ ὅτι καλλιερεῖν λέγεται, καὶ ἀλλαχοῦ
 γέγραπται. Ἕκτωρ δὲ ἐνταῦθα ὁ καλλιερῶν. ἔνθα ὅρα καὶ ὅτι οὐ μόνον ἄνδρες
 δωρητοί, ἀλλὰ καὶ οἱ τοῦ μύθου θεοί, οὐ μόνον ἐπὶ ἱεροῖς τιθέντες τὴν φρένα,
 ἀλλὰ καὶ τιμὴν ἐθέλοντες, κατὰ τὸ οἵ σε θεὸν ὣς τιμήσουσιν. </comment>

<comment>
<ref>10.47 — 9</ref>
 Ὅτι τοσοῦτον μέγας ὁ Ἕκτωρ δοκεῖ, ὥστε εἰπεῖν τὸν βασιλέα, ὡς οὔ πω
 ἰδόμην οὐδ’ ἔκλυον αὐδήσαντος ἄνδρα ἕνα τοσσάδ’ ἐπ’ ἤματι μέρμερα μητίσα– 
 σθαι, ὅσα Ἕκτωρ ἔρρεξε Διὶ̈ φίλος υἷας Ἀχαιῶν. </comment>

<comment>
<ref>10.50</ref> Εἰ δέ τις λέγει
 τὸν Ἕκτορα διὰ ταῦτα ὑπερτίθεσθαι καὶ αὐτοῦ τοῦ Ἀχιλλέως, ἴστω ὅτι λύει
 τὸ ἄπορον ὁ βασιλεύς, προσθεὶς τὸ αὕτως, ἤτοι οὕτως ἁπλῶς, οὔτε θεᾶς,
 φησίν, υἱὸς φίλος οὔτε θεοῖο. Ἀχιλλεὺς μὲν γὰρ καὶ τοιαῦτα καὶ μείζω
 δράσας οὐκ ἂν ἐκπλήξοι τινά. ἐκ θεᾶς γάρ. ὁ Ἕκτωρ δὲ ἁπλῶς ἀνήρ. </comment>

<comment>
<ref>10.51 s.</ref>
 Εἶτα καὶ παραφράζων καὶ ἑρμηνεύων τὸ ῥηθέν, περὶ ὧν ὁ Ἕκτωρ ἠνδραγαθήσατο, φησὶ ἔργα δ’ ἔρεξ', ὅσα φημὶ μελησέμεν Ἀργείοις δηθά τε καὶ δολιχόν.
 </comment>

<comment>
<ref>10.52</ref> Οἷς ἐπάγει κομματικῶς τὸ τόσα γὰρ κακὰ μήσατ’ Ἀχαιούς, ὃ
 πάνυ γοργῶς παραφρασθὲν ταὐτόν ἐστι τῷ τοσσάδ’ ἐπ’ ἤματι μέρμερα
 μητίσασθαι καὶ ἑξῆς, καὶ τῷ ἔργα δ’ ἔρεξε καὶ ἑξῆς. καὶ ὅρα ὅτι ἀγωνιῶν
 ὑπὸ θαύματος ὁ βασιλεὺς ταὐτολογεῖ, καὶ οὐ μόνον ἐν ἐννοίαις, ἀλλὰ καὶ κατὰ
 λέξιν, ἐν τῷ δηθά τε καὶ δολιχόν. Τὰ δὲ ῥηθέντα Ὁμηρικὰ ἔπη καὶ εἰς πάντα
 στρατιώτην καὶ στρατηγὸν ἁρμόσουσιν ἡρωϊκῶς ἀνδραγαθήσαντα </comment>

<comment>
<ref>10.47</ref>
 Ἰστέον δὲ ὅτι ἐν τῷ οὐδ’ ἔκλυον αὐδήσαντος λείπει τὸ τινός, ἵνα ᾖ τὸ
 τέλειον οὐδ’ ἔκλυόν τινος εἰπόντος, ὥσπερ καὶ ἐν τῷ ἔρρεξεν υἷας Ἀχαιῶν,
 καὶ ἐν τῷ κακὰ μήσατ’ Ἀχαιούς λείπει πρόθεσις ἡ εἰς. Οἰκεῖος δὲ καὶ ὁ
 τοιοῦτος σχηματισμὸς ἀγωνιῶντι ἀνδρὶ καὶ ἐπισπερχομένῳ φράζειν. </comment>

<comment>
<ref>10.48</ref>
 Τὸ δὲ ἐπ’ ἤματι πρὸς ἀκρίβειαν εἴρηται. Μητίσεται μὲν γάρ τις τοσσάδε








 
 μέρμερα, πλὴν ἐν πολλαῖς, καὶ οὐκ ἐν ἡμέρᾳ μιᾷ. Λέγει δὲ μητίσασθαι τὸ
 πρᾶξαι, τὸ τέλος φράσας ἐκ τῶν πρὸ τοῦ τέλους. διὸ καὶ ἑρμηνεύων ἔφη τὸ
 ὅσσ’ Ἕκτωρ ἔρρεξε, καὶ τὸ ἔργα δ’ ἔρεξεν. ὥσπερ καὶ τὸ ὅσα φημὶ μελησέμεν Ἀργείοις ἑρμηνευτικόν ἐστι τοῦ μέρμερα μητίσασθαι. Μερμερίζειν
 γὰρ καὶ μέλεσθαι τῆς αὐτῆς ἐννοίας εἰσί. </comment>

<comment>
<ref>10.49</ref> Τὸ δὲ Διὶ̈ φίλος ἔχει μέν
 τι καὶ καταβλητικὸν τῆς τοῦ Ἕκτορος ἀριστείας, ὡς μὴ ἐξ ἑαυτοῦ ἀλλὰ
 θεόθεν κατορθοῦντος, πλεῖον δὲ ἄλλως ἔχει τὸ σεμνόν, ὡς θεοφιλοῦς ὄντος
 τοῦ ἥρωος καὶ διὰ τοῦτο ἀνύοντος ὅσα καὶ θεᾶς υἱὸς ἢ θεοῖο. </comment>

<comment>
<ref>10.49 — 51</ref> Ὅρα
 δ’ ἐν τούτοις ὅτι τε τὸ ἔρρεξε διχῶς προήγαγε, πρῶτα μὲν Ἀττικῶς ἐν δυσὶ
 <rs type="waw">ρ</rs> , ἔπειτα κοινῶς ἐν ἑνί, καὶ ὅτι φανερῶς ἀποφάσκει ὁ ποιητὴς μὴ θεογενῆ
 τὸν Ἕκτορα εἶναι, εἰ καὶ ἕτεροι ἄλλα λογοποιοῦσιν, ἐν οἷς καὶ ὁ Λυκόφρων
 Πτῴου πατρὸς μυθευσάμενος ἐκγενέσθαι τὸν Ἕκτορα. Σημείωσαι δὲ καὶ
 ὡς οὐκ ἔκρινε δεῖν ἄρτι προενεγκεῖν ὁ βασιλεὺς τὸ τοῦ Ἀχιλλέως ὄνομα,
 αἰνίττεται δὲ μόνον ἐκεῖνον ἐν τῷ οὔτε θεᾶς υἱός. </comment>

<comment>
<ref>10.53 — 5</ref> Ὅτι ἀλείπτου
 λόγος τό: ἀλλ’ ἴθι, νῦν τοὺς δεῖνα κάλεσσον, ἐγὼ δ’ ἐπὶ τὸν δεῖνα εἶμι καὶ
 ὀτρυνέω ἀνστήμεναι. Ἐνταῦθα δὲ παιδεύει διὰ τοῦ Ἀγαμέμνονος ὁ ποιητὴς
 αὐτοδιακόνους εἶναι καὶ τοὺς βασιλεῖς. τὸν μὲν γὰρ ἀδελφὸν πέμπει Αἴαντε
 καλέσαι καὶ Ἰδομενῆα, αὐτὸς δ’ ἐπὶ Νέστορα δῖον ἰέναι φησίν, αἴ κ’ ἐθέλῃσιν
 ἐλθεῖν καὶ ἑξῆς. βιάσασθαι γὰρ τὸν γέροντα οὐ βούλεται. </comment>

<comment>
<ref>10.56</ref> Ὅτι τὸ
 τῶν φυλάκων στίφος τέλος ἱερὸν καλεῖ, ὅ ἐστι τάγμα θεῖον, ἐπειδὴ τοῖς ἄλλοις
 καθεύδουσιν ἄδειαν αὐτοὶ παρέχουσιν ἐγρηγορότες. ὅλως γὰρ ἱερὸν εἶναι
 πᾶν δοκεῖ τὸ τῶν ἀνθρώπων φυλακτικόν. οὕτω καὶ πόλεων τείχη ἱερὰ λέγει.
 Καὶ Σοφοκλῆς δὲ διὰ λόγον ὅμοιόν τινα τὴν γῆν ἱερὰν ἔφη. Οἱ μέντοι γλωσσογράφοι ἱερόν τὸ μέγα φασί, ὡς καὶ ἱερός, φασίν, ἰχθὺς ὁ μέγας. Τὸ δὲ τέλος
 ἑξαχῶς εὕρηται παρὰ τοῖς παλαιοῖς. Σημαίνει γὰρ τὸ στρατιωτικὸν σύνταγμα,








 
 ὡς ἐνταῦθα, καὶ τὸ τῶν πραγμάτων πέρας, καὶ τὴν ταῖς πόλεσι φοιτῶσαν
 πρόσοδον, καὶ τὸ ἀξίωμα, ὡς παρὰ Θουκυδίδῃ καὶ Ξενοφῶντι, καὶ παρ’ Εὐριπίδῃ
 δὲ ἐν τῷ τοῖς ἐν τέλει βεβῶσι πείσομαι. δηλοὶ δὲ καὶ δαπάνημα, ὡς Εὐριπίδης
 μάτην δ’ εἰκοστὸν τόδ’ ἐκβαίῃ τέλος, καὶ τὴν μυστικὴν καὶ οὕτω τελειοποιὸν
 ἑορτήν, ὅθεν καὶ ἡ τελετὴ λέγεται καὶ τελεῖσθαι τὸ μυεῖσθαι καὶ τελούμενοι
 οἱ τὰ μυστικὰ διδασκόμενοι. Σύστοιχον δὲ τῇ τοιαύτῃ σημασίᾳ καὶ τὸ δηλοῦν
 τὴν θυσίαν τέλος, οὗ χρῆσις καὶ παρὰ Σοφοκλεῖ ἐν τῷ τέλη ἔγκαρπα, ὃ ἀλλαχοῦ διασαφῶν ἔφη θύματα πάγκαρπα. </comment>

<comment>
<ref>10.57 — 9</ref> Ὅτι τὸ σημαίνειν φυλάκεσσιν, ἤγουν προί̈στασθαι τῶν φυλάκων, τῷ Νεστορίδῃ Θρασυμήδει μᾶλλον
 ἐπιτέτραπτο, καὶ τῷ Κρητικῷ Μηριόνῃ, οἳ καὶ τῶν ἄλλων ἑκατοντάρχων
 προεῖχον, ὡς δηλοῖ τὸ τοῖσι γὰρ ἐπετράπομέν γε μάλιστα. Καὶ ὅρα ὅτι τε
 καὶ νῦν τὸ σημαίνειν δοτικῇ συντέτακται, καὶ ὡς ἀρχικὴ λέξις κἀνταῦθα τὸ
 ἐπιτρέπειν, ἀφ’ ἧς καὶ ὁ ἐπίτροπος. Τὸ δὲ μάλιστα διὰ τοὺς λοιποὺς ἑκατοντάρχους εἴρηται, καὶ αὐτοῖς μὲν γὰρ ἐπιτέτραπτο σημαίνειν, μάλιστα δὲ τοῦτο
 ἦν τῷ Θρασυμήδει καὶ τῷ Μηριόνῃ. </comment>

<comment>
<ref>10.61 — 3</ref> Ὅτι ὑπουργικὴ ἐρώτησις
 τὸ πῶς γάρ μοι μύθῳ ἐπιτέλλεαι ἠδὲ κελεύεισ; αὖθι μένω, δεδεγμένος εἰς
 ὅκεν ἔλθῃς, ἠὲ θέω μετά σε αὖτισ; Καὶ ὅρα κἀνταῦθα τὸ μὲν αὖθι ἀντὶ τοῦ
 αὐτόθι ληφθέν, τὸ δὲ αὖτις ἀντὶ τοῦ πάλιν, ὅ ἐστιν ὄπισθεν, τὸ δὲ μένω καὶ
 θέω ἀντὶ μελλόντων τοῦ μενῶ καὶ τοῦ θεύσω, τουτέστι δραμοῦμαι. Δεδεγμένος
 δὲ ὁ ἀναμένων καὶ προσδεχόμενος. Ἔστι δέ ποτε ἡ λέξις καὶ πολεμική,
 ὡς ἐν τῷ ἠὲ σὺ τόνδε δέδεξο, ἤγουν ἀντίστηθι νόμῳ μάχης. </comment>

<comment>
<ref>10.65</ref> Μετὰ







 
 δὲ ταῦτα κεῖται καὶ ἀπαρέμφατον ἀντὶ προστακτικοῦ τὸ αὖθι μένειν ἀντὶ
 τοῦ μένε. ὅπου καὶ δείκνυται ἀριδήλως ὅτι τὰ ἀντὶ προστακτικῶν ἀπαρέμφατα λαμβανόμενα κατ’ ἔλλειψιν προαιρετικοῦ ῥήματος οὕτω σχηματίζονται,
 ὡς καὶ ἀλλαχοῦ εἴρηται. Προηγησαμένου γάρ, ὡς ἐρρέθη, τοῦ ἐπιτέλλεσθαι
 ῥήματος καὶ τοῦ κελεύειν, ἐν τῷ πῶς γάρ μοι ἐπιτέλλεαι ἠδὲ κελεύεισ; αὖθι
 μένω καὶ ἑξῆς, ἐπάγει ὁ ἐρωτηθεὶς αὖθι μένειν, ὅπερ εἰ καὶ ἀντὶ τοῦ μένε
 κεῖται, ἀλλ’ ἐντελῶς οὕτω νοεῖται: ἐπιτέλλομαι καὶ κελεύω σοι αὖθι μένειν.
 διαδείκνυσι δὲ μάλιστα σαφῶς τὴν τοιαύτην ἔλλειψιν ὁ Ἡσίοδος. </comment>

<comment>
<ref>10.65 s.</ref>
 Ὅτι ὅτε εἴπῃ ὁ βασιλεὺς τῷ Μενελάῳ αὖθι μένειν, μή πως ἀβροτάξομεν
 ἀλλήλοιϊν ἐρχομένω, ἤγουν ἐρχόμενοι, πολλαὶ γὰρ ἀνὰ στρατόν εἰσι κέλευθοι, δῆλός ἐστιν Ὅμηρος ἔμπειρος ὢν τῆς ἐν τοῖς τακτικοῖς ἀρχιτεκτονικῆς, 
 ὡς οἱ παλαιοί φασιν. εἰς πολλὰς γὰρ ὁδοὺς τέμνει τὸ ναύσταθμον, ἵνα ταχέως
 ἀπὸ τῶν σκηνῶν ἀπαντῶσι πρὸς βοήθειαν τοῖς ἔξω. Ἔστι δὲ ἀβροτάζειν
 ἢ τὸ βροτοῦ ἀποτυγχάνειν ἐν ὁδῷ, ἢ τὸ ἐν ἀβρότῃ, τουτέστι νυκτί, ἀποπλανᾶσθαι. Ἐν δὲ παλαιῷ κατὰ στοιχεῖον Λεξικῷ γράφει οὕτως: ἀβρόταξις:
 ἁμαρτία, διαμφόδησις, καὶ ἀβροτάξομεν διαμφοδήσομεν, ἁμαρτήσομεν ἀλλήλων.
 καὶ ὅρα τὸ διαμφοδῆσαι παρὰ τοῖς παλαιοῖς ἀντὶ τοῦ ὧδε καὶ ἐκεῖ τράπεσθαι
 καὶ ἀστοχῆσαι τῆς ὀρθῆς ἀμφόδου. καὶ ἔοικε παρῆχθαι τὸ διαμφοδεῖν ὁμοίως
 τῷ διαφωνεῖν. Κέλευθοι δὲ φανερῶς ἐνταῦθα αἱ περὶ γῆν ὁδοί. </comment>

<comment>
<ref>10.67</ref> Ὅτι
 στρατηγικὸν παράγγελμα καὶ τὸ τὸν νυκτὸς περιϊόντα ἐν στρατῷ φθέγγεσθαι,
 ὅπουπερ ἂν ἔλθῃ, ὡς ἂν ἐπιγινωσκόμενος μὴ διδῷ ὑπονοεῖν ἔφοδον πολεμίων.
 Διό φησιν ὁ βασιλεὺς τῷ ἀδελφῷ φθέγγεο δ’ ᾗ κεν ἴῃσθα καὶ ἐγρήγορθαι
 ἄνωχθι. Καὶ ὁ Νέστωρ δὲ μετ’ ὀλίγα οὕτως ἀνιστᾷ τὸν Ὀδυσσέα, καὶ πρὸς
 τὸν βασιλέα δὲ ἐρεῖ κατὰ σχῆμα κάλλους παρισωτικὸν φθέγγεο, μήδ’ ἀκέων
 ἐπ’ ἔμ’ ἔρχεο. Ἔνθα καί φασιν οἱ παλαιοί, ὅτι τοῦτο λέγει ὁ γέρων δεδιὼς
 μήποτε ὁ υἱὸς Θρασυμήδης ἐκλέλοιπε τὴν τῶν φυλάκων τάξιν, καὶ ὅτι οὔπω
 εἶχον πότε ἐν πολέμοις συνθήματα. εἰ γὰρ ἦσαν, διεδήλουν ἂν ἑαυτοὺς τοῖς








 
 γνωρίμοις οἱ νύκτωρ βαδίζοντες. Ἔστι δ’ εἰπεῖν καὶ ὡς ὀκνεῖ τὴν ἡσυχῆ
 πορείαν τοῦ βασιλέως νύκτωρ ὁ σοφὸς γέρων, οὐ μόνον διὰ τραῦμα ἐπιβούλου
 τινός, ἀλλὰ καὶ ἵνα μὴ θόρυβος γένηται, ὅς ποτε μεγάλα βλάπτει τὸν στρατόν,
 καθὰ καὶ οἱ νύκτεροι πτυρμοὶ τῶν ἵππων δηλοῦσιν οἱ πολλοὺς βλάψαντες.
 Ἡ δὲ ἱστορία λέγει καὶ ὅτι Σάμιοι πλεύσαντες εἰς Σύβαριν καὶ κατασχόντες
 τὴν Σιρῖτιν χώραν, ἤγουν τὴν περὶ πόλιν Σῖριν, περδίκων ἀναπτάντων καὶ
 ποιησαμένων ψόφον ἐκπλαγέντες ἔφυγον καὶ ἀπέπλευσαν. </comment>

<comment>
<ref>10.67</ref> Ἰστέον
 δὲ ὅτι τὸ ἐγρήγορθαι τὰ πλείω τῶν ἀντιγράφων προπαροξύνουσιν ὡς Αἰολικόν.
 ἄλλως γὰρ παροξύνεσθαι ὀφείλει ὡς παθητικὸς παρακείμενος. ὡς γὰρ κέκοπα
 μέσος παρακείμενος καὶ μετὰ τῆς αὐτῆς παραληγούσης κέκοφα ἐνεργητικός,
 ὁμοίως καὶ κέκλοπα κέκλοφα, οὕτως οὐ μόνον ἐγρήγορα μέσος παρακείμενος
 Ἀττικός, ἀλλ', ὡς εἰκός, καὶ ἐγρήγορκα, οὗ παθητικὸς ἐγρήγορμαι, ἐξ οὗ
 τὸ ἐγρηγόρθαι κοινῶς. Ἕτεροι δὲ ἐκ τοῦ ἐγρηγορῆσθαι παρακειμένου αὐτὸ
 συγκεκόφθαι φασίν. Ἀπίων δὲ καὶ Ἡρόδωρός φασιν, ὡς τὸ ἐγρήγορθαι οὐκ
 ἐχρῆν προπαροξύνεσθαι, εἴτε συνεκόπη, ὡς εἴρηται, εἴτε ἀπὸ τοῦ ἔγρω γίνεται.
 μία δέ, φασίν, ἀφορμὴ αὕτη τοῦ δύνασθαι τονοῦσθαι οὕτω. Τὰ εἰς <rs type="waw">θαι</rs> ,
 τῇ <rs type="waw">ορ</rs> συλλαβῇ παραληγόμενα, Αἰολικά εἰσι: τέτορθαι, μέμορθαι, ἔφθορθαι.
 ἐπεὶ οὖν καὶ τοῦ ἐγρήγορθαι ἡ παράληξις Αἰολικωτέρα ἐστί, πίπτει καὶ τόνος








 
 ὅμοιος τοῖς προκειμένοις. Χρὴ δ’ ἐνταῦθα ἐπισημήνασθαι ὡς οὐ, καθὰ ἐκ
 τοῦ κλέπτω διπλοῦς λαλεῖται παρακείμενος ἐν παραληγούσῃ μιᾷ, οὕτω καὶ
 ἐπὶ τοῦ πέμπω γίνεται. ἀλλ’ ἐκεῖ ὁ μὲν πέπομφα χρῆσιν ἔχει, ὁ δὲ καθαρὸς
 μέσος παρακείμενος σεσίγηται διὰ κακοφωνίαν. Ὡς γὰρ μισεῖται ὁ ἐκ τοῦ
 δείδω μέσος παρακείμενος δέδοιδα, δι’ ὃν ἀποτελεῖ ψελλισμὸν ἐκ τῶν συχνῶν
 ἀφώνων, οὕτω καὶ ὁ ἐκ τοῦ πέμπω πέπομπα, δι’ ὃν ποιεῖ βομβώδη κόμπον,
 οὗπερ ἀκούσας ὁ Κωμικὸς ἔπαιξεν ἄν, οἶμαι, καὶ εἰς αὐτὸν τὸ βομβαλοβομβάξ.
 Προσεπιθεωρητέον δὲ τούτοις καὶ ὅτι τὸ λέλογχα ἐν μιᾷ ταύτῃ φωνῇ καὶ
 τὸ οἰκεῖον σύμφωνον ἔχει καὶ τὸ τοῦ ἐνεργητικοῦ. τοῦ λέγω γὰρ ἐνεργητικὸς
 μὲν ὁ λέλεχα ἐν τῷ <rs type="waw">χ</rs> , μέσος δὲ ὁ λέλογα ἐν τῷ <rs type="waw">γ</rs> , σημαίνει δὲ τὸ ἐξ ἐπιλογῆς
 ἔσχον εἰς λάχος. Πίνδαρος, ἀκέρδεια λέλογχε θαμινὰ κακαγόρους. οἶδε δὲ
 τὴν λέξιν καὶ Θεόκριτος. Τὸ δὲ ἄνωχθι ἐκ τοῦ ἀνωγῶ περισπωμένου γενέσθαι φασίν, οὗ παρατατικὸς τὸ ἠνώγεον. ἀνωγῶ γὰρ ἀνώγημι, ὅθεν ἀνώγηθι,
 καὶ ἐν συγκοπῇ ἄνωχθι, τραπέντος τοῦ <rs type="waw">γ</rs> συνήθως εἰς <rs type="waw">χ</rs> , ὡς καὶ ἐν τῷ βρέγμα
 βρεχμός, καὶ τοῖς ὁμοίοις. Ὅτι δὲ δοκεῖ καὶ μεταπεπλάσθαι ἐκ τοῦ ἄνωγε
 καθ’ ἕτερον προστακτικὸν τελικόν, δεδήλωται καὶ αὐτό. </comment>

<comment>
<ref>10.68</ref> Ὅτι, ὥσπερ
 στρατηγῷ πρέπον, καθὰ προσεχῶς ἐρρέθη, τὸ κελεύειν ἐγρηγορέναι τοὺς
 ὑπ’ αὐτὸν νύκτωρ, οὕτω καὶ τὸ πατρόθεν ἐκ γενεῆς ὀνομάζειν ἄνδρα ἕκαστον.
 δυσωπεῖ γάρ, κατὰ τοὺς παλαιοὺς εἰπεῖν, ὑπόμνησις προγονικῆς ἀρετῆς καὶ








 
 πατέρων πράξεις ἐπαινούμεναι, καὶ θέλει τῇ ἐκείνων ἀναμνήσει ἕκαστος
 ἐξομοιοῦσθαι αὐτοῖς, οἰόμενος τὸ μὴ ἐκείνους μιμεῖσθαι καθαιρετικὸν εὐγενείας.
 Πατρόθεν μὲν οὖν τινὰ προσφωνεῖ τις, ὡς τὸ Λαερτιάδη, ἐκ γενεῆς δέ,
 ἤγουν ἐκ προγόνων, ὡς τὸ διογενής. τὸν γὰρ ἀρχηγὸν τοῦ γένους Δία ἡ
 λέξις ἐκφαίνει. </comment>

<comment>
<ref>10.69</ref> Ἔτι σώφρονος στρατηγοῦ καὶ τὸ πάντας ἐπαινεῖν.
 διὸ μετὰ τὸ πατρόθεν ἐκ γενεῆς ὀνομάζων φησὶν ὁ βασιλεὺς πάντας
 κυδαίνων. Ἔτι ἀγαθῆς στρατηγίας καὶ τὸ ⟨μὴ⟩ μεγαλοφρονεῖν, ὅθεν ἐπάγει
 μηδὲ μεγαλίζεο θυμῷ, ἤγουν μὴ ἐπαίρου τῷ κατὰ σὲ μεγαλείῳ. </comment>

<comment>
<ref>10.70</ref>
 Ἀγαθοῦ δὲ ὁμοίως ἄρχοντος καὶ τὸ αὐτοδιακονεῖν. οὐκοῦν ἐπιφέρει ἀλλὰ
 καὶ αὐτοί περ πονεώμεθα, ὅπερ δηλαδὴ ὁ μὴ ποιῶν μεγαλίζεται θυμῷ. δυσωπητικὸν γὰρ τῶν πολλῶν ἡ βασιλικὴ αὐτουργία. καὶ τοίνυν μυριαχοῦ παρὰ τῷ
 ποιητῇ αὐτουργοῦσιν οἱ βασιλεῖς. Σημείωσαι δὲ ὅτι μετ’ ὀλίγα ὁ βασιλεὺς
 ἐπὶ τῷ Νέστορι οὐ ποιεῖ κατὰ τὸ οἰκεῖον παράγγελμα, ἀλλὰ πατρόθεν μόνον
 προσφωνεῖ αὐτὸν Νηληϊάδην ὀνομάσας, οὐ μὴν καὶ ἐκ προγόνων. ἄλλως
 μέντοι προσεπιτίθησιν ἐκεῖ ἔπαινον τὸ μέγα κῦδος Ἀχαιῶν. Νέστωρ δ'
 ἐν τοῖς ἑξῆς πάντα φράζει τὰ τοῦ βασιλέως ἐπὶ τῷ Ὀδυσσεῖ ἐντελῶς, πατρόθεν
 μὲν τὸ Λαερτιάδη προσειπών, ἐκ γενεῆς δὲ τὸ διογενές, τὸ δὲ πολυμήχανε
 πρᾶξιν ἀπὸ ψυχῆς. </comment>

<comment>
<ref>10.68</ref> Ἰστέον δὲ καὶ ὅτι δύναται καὶ ἄλλως τὸ πατρόθεν
 καὶ τὸ ἐκ γενεῆς ἐκ παραλλήλου δηλοῦν τὴν αὐτὴν ἔννοιαν, καὶ ὅτι ἐκ τοῦ
 Ὁμηρικοῦ τούτου ὀνομάζειν τὸ ἓν τῶν ὀκτὼ τοῦ λόγου μερῶν εἴρηται ὄνομα,
 καὶ ὅτι ταὐτὸν ὀνομαίνειν καὶ ὀνομάζειν, οὗ χρῆσις καὶ παρὰ Σοφοκλεῖ ἐν
 τῷ ὄνομα δ’ ὠνομάζετο Ἕλενος, καὶ ὅτι τὸ ἄνδρα ἕκαστον ταὐτόν
 ἐστι τῷ πάντας, ὡς ἐν τοῖς ῥηθεῖσι φαίνεται, καὶ ὅτι τὸ μὲν ἐκ γένους ἕκαστον
 ὀνομάζειν ὀνόμασι περιγράφεται, τουτέστι λέξεσι κυρίαις ἢ ἐπιθέτοις. </comment>

<comment>
<ref>10.69</ref>
 Τὸ δὲ πάντας κυδαίνειν καὶ τὴν ἐκ πράξεων δηλοῖ τιμήν, ὁποῖα πολλὰ
 ἐν ταῖς ἱστορίαις εὑρίσκονται. τοιοῦτον δέ τι καὶ ἐνταῦθα τὸ μέγα κῦδος
 Ἀχαιῶν. Καὶ ἄλλως δὲ ἀστείως μετὰ τὸ ἐκ γενεῆς ὀνομάζων ἐπῆκται τὸ








 
 πάντας κυδαίνων. ἐπεὶ γὰρ ἔστιν ὀνομάζειν τινὰ καὶ ψεκτικῶς, παραινεῖ
 τὰ πρὸς ἔπαινον ἐπιλέγεσθαι, καὶ μὴ ταῖς ἐκ γένους καταντλεῖν δυσφημίαις
 τὸν προσφωνούμενον. Ὅρα δὲ ὅτι ἐναντίαι λέξεις ἐκ τοῦ κῦδος γίνονται,
 ἤγουν τὸ κυδαίνειν ἐπὶ τιμῆς καὶ τὸ κυδάζειν παρὰ Σοφοκλεῖ ἐπὶ λοιδορίας
 ἐν ἀντιφράσει. ᾧ λόγῳ καὶ τὸ ὑμνεῖν οὐ μόνον χρηστολογίαν δηλοῖ, ἀλλά
 που καὶ τὸ ἀνάπαλιν ἀντιφράζει, ὡς ἑτέρωθι σαφῶς δηλοῦται. </comment>

<comment>
<ref>10.70 s.</ref>
 Ἰστέον δὲ καὶ ὅτι ψυχῆς βαρυνομένης ἐπὶ κακοπαθείᾳ τὸ ἀλλὰ καὶ αὐτοί
 περ πονεώμεθα, ὧδέ που ἡμῖν θεὸς ἐπὶ γεινομένοισιν ἵει κακότητα βαρεῖαν.
 καὶ ὅτι τὸ γεινομένοισι τὰ καθ’ εἱμαρμένην γενεθλιακὰ παραλαλεῖ. </comment>

<comment>
<ref>10.71</ref>
 Καὶ ὅτι ἀποστολιμαία φράσις τὸ ὣς εἰπὼν ἀπέπεμπε τὸν δεῖνα εὖ ἐπιτείλας.
 </comment>

<comment>
<ref>10.73 — 9</ref> Ὅτι Νέστωρ μὲν ὁ γέρων κοιμᾶται παρά τε κλισίῃ καὶ νηὶ̈
 μελαίνῃ εὐνῇ ἐνὶ μαλακῇ, παρὰ δ’ ἔντεα ποικίλα κεῖτο, ἀσπὶς καὶ δύο δοῦρε
 φαεινή τε τρυφάλεια, πὰρ δὲ ζωστὴρ κεῖτο παναίολος, ᾧ δὴ ὁ γεραιὸς ζώνυτο,
 ὅτε εἰς πόλεμον φθισήνορα θωρήσσοιτο λαὸν ἄγων, καὶ παρ’ ἡλικίαν ἀνδριζόμενος, ἐπεὶ οὐ μὲν ἐπέτρεπε, φησί, γήραϊ λυγρῷ, ἤγουν οὐκ ἐξεδίδου
 ἑαυτὸν τῷ γήρᾳ οὐδ’ ἐνικᾶτο ὑπ’ αὐτοῦ. τοιοῦτον γὰρ τὸ ἐπιτρέπειν, τὸ ἐξουσίαν
 δηλονότι διδόναι, ὡς τὸ τοῖσι γὰρ ἐπετράπομεν φυλάσσειν, καὶ σοὶ δ'
 ἐπέτρεπε πονέεσθαι, καὶ ᾧ λαοὶ ἐπιτετράφαται, ἀντὶ τοῦ ὑπὸ ἐξουσίαν
 εἰσί. </comment>

<comment>
<ref>10.75</ref> Καὶ οὕτω μὲν ὁ γέρων Νέστωρ εὐνῇ ἐν μαλακῇ εὕρηται. καὶ
 Φοῖνιξ δὲ ὁμοίως μαλακῶς ἐκοιμήθη, ὅπου ἐστορέσθη ἐκείνῳ κώεα καὶ
 ῥῆγος, ὡς γέροντι πρέπον. Διομήδης δέ γε ὁ σφριγῶν τῆς σκηνῆς ἐκτὸς εὑρεθήσεται σὺν τεύχεσιν εὕδων, ὑπεστρωμένος ῥινὸν βοός, σκληρότερον αὐτὸς
 εὕδων καὶ οὐ μαλακῶς κατὰ τὸν ὑποβεβλημένον κώεα καὶ ῥῆγος. Ἰστέον δὲ
 ὅτι καὶ ἄλλα ὁ ποιητὴς οἶδε στρωμνῆς εἴδη. Ὀδυσσέα μὲν γὰρ κατέκλινεν
 Εὔμαιος, ὑποβαλὼν ῥῶπας καὶ δέρμα αἰγὸς ἀγρίου, τῷ Διὶ̈ δὲ ἡ γῆ ἐν τοῖς
 ἑξῆς νεοθηλέα πόαν ἀναδίδωσιν. Ὅρα δὲ ὡς τὸ παρακεῖσθαι δὶς ἐν τοῖς ῥηθεῖσι
 κεῖται κατὰ σχῆμα ἐπιμονῆς διὰ τὸ καίριον. Ἔφη γὰρ παρὰ δ’ ἔντεα κεῖτο,
 καὶ πὰρ δὲ ζωστὴρ κεῖτο. </comment>

<comment>
<ref>10.77 s.</ref> Καὶ ὅτι ἐξαίρετος ὁ ζωστὴρ τῷ







 
 γέροντι, εἴγε ποικίλα μὲν ἔντεα ἔφη, τὸν δὲ ζωστῆρα παναίολον, καὶ ὅτι ἐτυμολογικοῦ τρόπου τὸ ζωστὴρ ᾧ ζώνυτο, καὶ ὅτι οὐκ ἀσύνηθες τοῖς ὕστερον
 λέγειν καὶ κατὰ πτῶσιν αἰτιατικὴν τὸ ζωστὴρ ὃν ζώνυται, ὁποῖα καὶ ἄλλα
 ἡ κοινὴ χρῆσις οἶδε πολλά. Ἔστι δὲ καὶ νῦν ζωστὴρ ὁ ἔξω τὰ ὅπλα συνδέων,
 ὡς δηλοῖ τὸ ᾧ ἐζώνυτο ὁ γεραιός. ζῶμα μέντοι τὸ τῇ μίτρᾳ, ὡς ἀλλαχοῦ
 γέγραπται, συναπτόμενον. Τὸ δὲ ζώνυτο οἱ μὲν δι’ ἑνὸς γράφοντες <rs type="waw">ν</rs> φύσιν
 γραφῆς τηροῦσιν, οἱ δὲ δυάζοντες τὸ ἀμετάβολον πάθος ποιοῦσι διπλασιασμοῦ.
 τὸ δ’ αὐτὸ γίνεται καὶ ἐν τῷ ῥωνύω, χωνύω, καὶ τοῖς ὁμοίοις. </comment>

<comment>
<ref>10.79</ref> Τὸ δὲ
 λαὸν ἄγων τὸν παρὰ τῇ τραγῳδίᾳ λαγέταν, ὅ ἐστι λαοῦ ἡγεμόνα, παρήγαγε.
 Τὸ δὲ μὴ ἐπιτρέπειν γήραϊ λυγρῷ ἔπαινός ἐστι σπουδαίου γέροντος. λυγρὸν
 δὲ γῆρας εἰπεῖν ὅμοιον ὡς εἰ καὶ ὁμοίϊον ἔφη, ὅ ἐστι χαλεπόν. ψογερὰ γὰρ
 λέξις πολλαχοῦ φαίνεται καὶ τὸ ὁμοίϊον. Χαλεπότητες δὲ γήρως ἑτεροῖαί τε
 φαίνονται, καὶ ὁποίαν δὲ ἐκτίθεται Σοφοκλῆς φράσας οὕτω ἀκρατές, ἀπροσόμιλον γῆρας, ἄφιλον, ἵνα, τουτέστιν ὅπου, πρόπαντα κακὰ κακῶν ξυνοικεῖ.
 ὧν ἓν λέγει καὶ τὸ ὑπὸ τῶν οἰκείων ἀμελεῖσθαι τὸν γέροντα. Δριμέως δὲ
 ἀκρατὲς ἐκεῖνος γῆράς φησιν οὐ τὸ ἀκόλαστον, ἀλλὰ τὸ ποιοῦν πάρεσιν, ὡς
 μὴ ἔχειν τὸν γέροντα κρατεῖν ἑαυτοῦ. Εὐριπίδης δὲ ἄναρθρον ἂν εἴποι, λόγῳ
 καὶ αὐτὸς δριμύτητος κατὰ τὸ ἄναρθρός εἰμι κἀσθενῶ μέλη. </comment>

<comment>
<ref>10.80</ref> Ὅτι
 ὁ Νέστωρ κείμενος μὲν ὡς ἐφ’ ὕπνῳ, αἰσθόμενος δὲ ὡς ἔρχεταί τις εἰς αὐτόν
 — ἦν δὲ ὁ βασιλεύσ — , ὀρθωθεὶς ἐπ’ ἀγκῶνος κεφαλὴν ἐπαείρας λαλεῖ πρὸς
 αὐτόν. Καὶ ὅρα οἷός ἐστι τὴν γραφικὴν ὁ ποιητής. εἴποις γὰρ ἂν ὁρᾶν ἄνδρα
 καμάτῳ τὰ γυῖα λελυμένον καὶ κεῖσθαι θέλοντα καὶ ὀκνοῦντα μὲν τὴν ἐξ
 ὕπνου ἀνάστασιν, διὰ δὲ ἀνάγκην αἰρόμενον, καὶ τῷ μὲν λοιπῷ τοῦ σώματος
 κείμενον, τῷ δὲ ἀγκῶνι ὀρθούμενον καὶ τὴν κεφαλὴν αἴροντα, τυχὸν δὲ καὶ
 αὐτὴν ὑπανέχοντα καὶ ἐπαναπαύοντα τῇ χειρί. Ὥσπερ δὲ ἐνταῦθα ὁ γέρων
 κείμενος ὀρθοῦται τῷ ἀγκῶνι, οὐ μὴν ὅλῳ τῷ σώματι κατὰ τὸ ὀρθωθεὶς
 δ’ ἔνδυνε χιτῶνα, οὕτω τις ἀλλαχοῦ ἱστάμενος γνὺξ ὅμως ἔριπε, μέρει μὲν
 ὀλίγῳ πεσών, τοῖς πλείοσιν δὲ ἀνεστηκὼς ἐκεῖνος, ἀνάπαλιν τῷ ἐνταῦθα,
 κειμένῳ μὲν κατὰ τὸ πλεῖον, κατὰ δέ τι ὀλίγον ὀρθωθέντι. Ὅρα δὲ καὶ ὡς
 ῥᾷον ἀφυπνίσθη ὁ γέρων, τάχα μηδὲ κοιμώμενος, ὀλιγόϋπνος γὰρ ἡ γεροντικὴ







 
 ἡλικία. οὕτω δὲ καὶ τὸν Ὀδυσσέα ὁ Νέστωρ ἐξ ὕπνου ἀνήγειρε, φθεγξάμενος
 μόνον. Διομήδης μέντοι ποδὶ κινηθεὶς ἐγείρεται. νέος τε γάρ ἐστι καὶ κέκμηκε
 δι’ ἡμέρας. ὅμως μέντοι καὶ ἐκεῖνος ἀφυπνισθεὶς μάλα κραιπνῶς ἀνόρουσεν.
 Ἰστέον δὲ ὅτι ἀπὸ τοῦ σωματικοῦ ἀγκῶνος οὐ μόνον ὀρεινοὶ ἀγκῶνες τροπικῶς
 λέγονται, ἀλλὰ καὶ ἰδίως τόποι τινές, ὡς κατά τι κύριον ὄνομα. Παροιμία
 γοῦν τις ἀγκῶνα γλυκὺν λέγει ἀπὸ τοῦ κατὰ τὸν Νεῖλον ἀγκῶνος. ἐκεῖνος
 δὲ γλυκὺς κατ’ εὐφημισμόν. μακρὸς γάρ ἐστι καὶ ἐργώδης. μέμνηται δὲ
 αὐτοῦ Πλάτων ἐν Φαίδρῳ. ὥστε τὸ γλυκὺς ἀγκών παροιμιωδῶς μοχθηρίαν
 τόπου ὑποδηλοῖ. </comment>

<comment>
<ref>10.82 — 4</ref> Ὅτι εἰπόντος τοῦ Νέστορος τίς δ’ οὗτος ἀνὰ
 στρατὸν ἔρχεαι οἶος νύκτα δι’ ὀρφναίην, ὅτε θ’ εὕδουσι βροτοὶ ἄλλοι, ἠέ τινα
 οὐρήων διζήμενος ἠέ τινα ἑταίρων, φασὶν οἱ παλαιοί, ὅτι οὐρῆας νῦν τοὺς
 φύλακας νοητέον. Ὡς γὰρ ἡνίοχος ἡνιοχεύς, υἱός υἱεύς, ὑδροχόος ὑδροχοεύς
 παρὰ τῷ Ἀράτῳ, πατροφόνος πατροφονεύς ἐν Ὀδυσσείᾳ, οὕτως ἐνταῦθα
 οὖρος οὐρεύς. οὐρῆας γὰρ ὧδε νοῆσαι τοὺς ἡμιόνους οὐ θέλουσι. καὶ ὁ λόγος
 αὐτοῖς εὖ ἔχει. ἄλλως γὰρ εἰπεῖν ἀδιανόητόν ἐστι. Καὶ ὅρα πάλιν τὴν Ὁμηρικὴν
 μέθοδον. ἐρωτᾷ μὲν γὰρ ὁ γέρων τὸ εἰκὸς γίνεσθαι, οὐκ εὐστοχεῖ δέ. ἄλλη
 γὰρ ἡ αἰτία τοῦ τὸν βασιλέα μόνον ἔρχεσθαι, διδάσκοντος κἀνταῦθα τοῦ ποιητοῦ
 δεῖν εἶναι τὸ αὐτὸ πρᾶγμα κατὰ διαφόρους αἰτίας γίνεσθαι. Τὸ δὲ ὅτε εὕδουσιν
 οἱ ἄλλοι δι’ ἀσφάλειαν ἐννοίας εἴρηται, ὡς μὴ ἁπλῶς καινὸν ὂν νύκτωρ τινὰ
 μόνον ἔρχεσθαι, ἀλλ’ ἐὰν πόρρω νυκτός, ἤτοι ἐν βαθείᾳ νυκτί, ὅτε πᾶσιν ὕπνου
 καιρός. Τὸ δὲ ἠέ τινα οὐρήων ἠέ τινα ἑταίρων σχῆμά ἐστιν ἐπαναφορᾶς,
 πολλαχοῦ φανέν. </comment>

<comment>
<ref>10.87</ref> Ὅτι ἐν τῷ ὦ Νέστορ Νηληϊάδη, μέγα κῦδος
 Ἀχαιῶν πληροῖ αὐτὸς ὁ βασιλεύς, ὃ παρῄνεσε τῷ ἀδελφῷ, καὶ ἔστι κατὰ
 τὸν πρὸ μικροῦ ῥηθέντα λόγον τὸ μὲν Νηληϊάδη πατρόθεν ὀνομάσαι, ὃ καὶ
 ταὐτὸν τῷ ἐκ προγόνων ἐστίν, εἴγε πατέρες ὀνόματι γενικῷ οἱ τοῦ γένους
 προκατάρξαντες. Τὸ δὲ μέγα κῦδος Ἀχαιῶν εἶδός τι τοῦ κυδαίνειν, ὡς καὶ
 προδεδήλωται. </comment>

<comment>
<ref>10.88</ref> Ὅτι ἐρωτήσαντος τοῦ Νέστορος τίς δ’ οὗτος ἔρχεαι
 οἶος, ὡς προείρηται, μέλλων ὁ βασιλεὺς εἰπεῖν ὡς ἐγώ εἰμι, ὁ δὲ περιφράζει
 οὕτως εἴσεαι, τουτέστι γνώσεαι, Ἀτρείδην Ἀγαμέμνονα τὸν τάδε παθόντα.







 
 </comment>

<comment>
<ref>10.88 — 90</ref> Λέγει δὲ ὁ βασιλεὺς ἐνταῦθα ὃ καὶ πᾶς ἂν ἐρεῖ δυστυχῶν, ὡς
 αὐτὸν περὶ πάντων, ἤγουν περιττότερον ἁπάντων, θεὸς ἐνέηκε πόνοισι διαμπερές, εἰς ὅ κεν, ἤγουν ἕως, ἀϋτμή, φησίν, ἐν στήθεσσι μένει, καί μοι φίλα
 γούνατ’ ὀρώρῃ, τουτέστι κατὰ περίφρασιν, ἕως ἂν ζῶ ὑγιῶς. ταῦτα δὲ ἑρμηνευτικά εἰσι τοῦ διαμπερές. Πρὸ τούτων δὲ ἄλλως εἶπεν, ὅτι ὧδέ που ἡμῖν θεὸς
 γεννωμένοις ἐφίει κακότητα βαρεῖαν. </comment>

<comment>
<ref>10.91 — 5</ref> Λέγει δὲ καὶ ὅτι πλάζομαι
 ὧδε, ἐπεὶ οὔ μοι ἐπ’ ὄμμασι νήδυμος ὕπνος ἱζάνει, ἀλλὰ μέλει πόλεμος καὶ
 κήδε’ Ἀχαιῶν. αἰνῶς γὰρ Δαναῶν πέρι δείδια, οὐδέ μοι ἦτορ ἔμπεδον, ἀλλ'
 ἀλαλύκτημαι, κραδίη δέ μοι ἔξω στηθέων ἐκθρῴσκει, πατάσσουσα δηλαδὴ
 καὶ οἷον ἐκπηδῆσαι βιαζομένη, τρομέει δ’ ὕπο φαίδιμα γυῖα. Καὶ ὁ μὲν
 βασιλεὺς οὕτως ἀγωνιᾷ, λέγων καὶ ἕτερά τινα, </comment>

<comment>
<ref>10.104 — 7</ref> Νέστωρ δὲ παραμυθεῖται αὐτὸν εἰπών, ὡς οὐ δὴ Ἕκτορι πάντα νοήματα Ζεὺς ἐκτελέει,
 ὅσα που νῦν ἐέλπεται, ἀλλά μιν οἴω κήδεσι μοχθήσειν καὶ πλείοσιν, εἴ κεν
 Ἀχιλλεὺς ἐκ χόλου ἀργαλέοιο μεταστρέψει φίλον ἦτορ. Τοῦτο δὲ λέγει ὁ
 γέρων οἷα εἰδώς, ὡς αἱ ἄκραι τῶν εὐτυχιῶν μεταβολὰς λαμβάνουσι. Καὶ
 ὅρα κἀνταῦθα προαναφώνησιν, δι’ ἧς δηλοῖ ὁ ποιητὴς μὴ ἄλλως παύσεσθαι
 τὰ κακά, εἰ μὴ ὁ φίλος Ἀχιλλεὺς μεταβάληται τοῦ χόλου. </comment>

<comment>
<ref>10.91</ref> Ἰστέον
 δὲ καὶ ὅτι ἐν τοῖς ῥηθεῖσι τὸ μὲν πλάζομαι βαρέως εἴρηται ἀντὶ τοῦ ἔρχομαι,
 ὡς πρὸς τὸ τίς οὗτος ἀνὰ στρατὸν ἔρχεαι. ἄλλως γὰρ οὐ πλανᾶται ὁ βασιλεὺς
 εἰδὼς ὅποι ἔρχεται. οὕτω καὶ Ὀδυσσεὺς προϊὼν ἐρεῖ τῷ Νέστορι τί ποτε
 ἀνὰ στρατὸν ἀλᾶσθε; Ἰστέον δὲ ὅτι τοῦ πλάζεσθαι πρωτότυπόν ἐστι τὸ
 πλῶ, καθὰ τοῦ χάζω τὸ χῶ καὶ τοῦ βάζω τὸ βῶ. αὐτὸ δὲ τὸ πλῶ συγκέκοπται








 
 ἀπὸ τοῦ πολῶ, τὸ ἀναστρέφομαι, ὃ δὴ τοῖς πλαζομένοις παρέπεται. Τὸ δὲ
 ὧδε ἀντὶ τοῦ οὕτως καὶ νῦν, ὡς καὶ πανταχοῦ τῆς Ὁμηρικῆς ποιήσεως. </comment>

<comment>
<ref>10.93</ref>
 Τὸ δὲ Δαναῶν πέρι δείδια ἦν μὲν εἰπεῖν Δαναοῖς περιδείδια, ἐφράσθη
 δὲ ἄλλως διὰ συγγένειαν τῆς γενικῆς καὶ τῆς δοτικῆς. </comment>

<comment>
<ref>10.94</ref> Τὸ δὲ ἔμπεδον
 καταχρηστικῶς εἴρηται. κυρίως γάρ, ὡς πολλαχοῦ φαίνεται, τὴν ἐν τῷ πέδῳ
 θέσιν ἡ λέξις δηλοῖ. Τὸ δὲ ἀλαλύκτημαι παθητικός ἐστι παρακείμενος
 Ἀττικὸς ἀπὸ τοῦ ἀλύσσω, ἔχων ἐνεστῶτα τὸ ἀλυκτῶ καθ’ ὁμοιότητά τινα τοῦ
 τάσσω ἄτακτος, ἀτακτῶ. καὶ ἔστι λέξις ποιηταῖς φίλη, οὐ μὴν πεζολόγοις.
 καὶ ἄλλως δὲ εἰπεῖν, ἀπὸ τοῦ ἀλαλύκτημί ἐστι παθητικὸς ἐνεστώς. σημαίνει
 δὲ τὸ δυσχεραίνειν καὶ ἀδημονεῖν. Τοῦ δὲ ῥηθέντος ἀλύσσω καὶ τὴν χρῆσιν
 καὶ τὴν σημασίαν περί που τὸ τέλος τῆς Ἰλιάδος ἔστιν εὑρεῖν. </comment>

<comment>
<ref>10.95</ref> Τὸ
 δὲ ῥηθὲν ἐκπήδημα τῆς καρδίας ὑπερβολὴν ἔχει ἐναγωνίου πατάγου ἢ καρδιωγμοῦ. Τὸ δὲ στηθέων πεπλήθυνται ἡρωϊκῶς, ὡς ἀλλαχοῦ τῷ Αἴαντι
 τὰ πρόσωπα. Ἐν δὲ τῷ τρομέει φαίδιμα γυῖα παρέλκον κεῖται τὸ φαίδιμα
 καὶ εἰς οὐδὲν ἀναγκαῖον ἢ μόνον πρὸς μετρικὴν πλήρωσιν. Ἰστέον δὲ ὅτι τοῦ
 φαιδίμου πρόκειταί τι σεσιγημένον ὄνομα δισύλλαβον, ἐξ οὗ γίνεσθαι δοκεῖ
 καὶ αὐτὸ κατὰ παραγωγήν, καὶ ὁ Φαίδων τὸ κύριον, καὶ ὁ φαιδηρός, ἐξ οὗ
 κατὰ συγκοπὴν ὁ φαιδρός, καὶ ὁ Φαῖδρος καὶ ἡ Φαίδρα τὰ κύρια. Κομματικῶς
 δ’ ἐν τούτοις ὁ γέρων λαλεῖ ἐγκοπτόμενος ὑπὸ λύπης τὴν τάσιν τοῦ πνεύματος.








 
 </comment>

<comment>
<ref>10.105</ref> Ἐν δὲ τῷ ὅσα πού νυν ἐέλπεται συστέλλεται τὸ νῦν κατὰ
 τὸν Ἀπίωνα διὰ τὸ μέτρον, ὡς καὶ ἐν τῷ τοῦ Πατρόκλου Ἐπιταφίῳ, ἐπὶ
 τοῦ δεῦρό νυν ἡὲ τρίποδος περιδώμεθον. Ὅθεν καὶ ἔστι νοῆσαι ὡς δίχα
 τόνου ὀφείλει κεῖσθαι ἡ λέξις, καὶ οὐδὲ ὡς χρονικὸν ἐπίρρημα λαμβάνεσθαι,
 ἀλλ’ ἀντὶ παραπληρωματικοῦ συνδέσμου, ἀφ’ οὗ ἔοικε καὶ τὸ τοίνυν γενέσθαι,
 ὡς καὶ ἀλλαχοῦ ἐρρέθη, ἀπὸ τοῦ <rs type="waw">τοι</rs> συντεθειμένον καὶ τοῦ <rs type="waw">νυν</rs> , ὅπερ ταὐτόν
 ἐστι τῷ <rs type="waw">νυ</rs> ἀντὶ τοῦ δή. Τοῦ δὲ τοιούτου νῦν χρῆσις καὶ παρ’ Εὐριπίδῃ ἐν
 τῷ σῶσόν νυν αὐτὸν μηδ’ ἔρα τοῦ πλησίον, καὶ παρὰ Σοφοκλεῖ ἐν τῷ ἔρωτι
 μέν νυν ὅστις ἀντανίσταται πύκτης ὅπως ἐς χεῖρας, οὐ καλῶς φρονεῖ. </comment>

<comment>
<ref>10.106</ref>
 Τὸ δὲ κήδεσι καὶ πλείοσι δύναται καὶ ἐκ περισσοῦ ἔχειν τὸν <rs type="waw">και</rs> σύνδεσμον.
 πολλαχοῦ δὲ καὶ τοῦτο γίνεται, ὡς καὶ παρὰ Σοφοκλεῖ ἐν τῷ τὰ λαμπρὰ
 καὶ κατ’ ὄμμα καὶ κατὰ φύσιν. ἐκεῖ γὰρ καὶ δίχα τοῦ πρώτου συνδέσμου
 εὐοδοῦται ὁ λόγος, νοῶν ὅτι τὰ τῇ θέᾳ λαμπρὰ καὶ κατὰ φύσιν λαμπρά εἰσι.
 </comment>

<comment>
<ref>10.107</ref> Τὸ δὲ ἐκ χόλου μεταστρέψει ἦτορ παρεγράφη ἐκ τοῦ Διὸς ἐτράπετο
 φρήν πλὴν ὅσον ἐκεῖ μὲν ἐκ τοῦ φιλεῖν εἰς τὸ ἔμπαλιν ἡ τροπὴ τῆς φρενός,
 ἐνταῦθα δὲ ἐκ χόλου εἰς φιλίαν ἡ στροφὴ τῆς ψυχῆς. Ἰστέον δὲ καὶ ὅτι τὰ μὲν
 τῆς βασιλικῆς λύπης, ἐν οἷς καὶ τὸ τὴν καρδίαν τῶν στηθέων ἐκθρῴσκειν,
 εἰς πάντα μεθελκυσθήσεται ἀγωνιῶντα, τὰ δὲ περὶ Ἕκτορος παραμυθίαν
 ποιήσει ἐπὶ ἐχθροῦ ἀπειλαῖς, οἷον ὅτι οὐ τῷ δεῖνι πάντα νοήματα θεὸς ἐκτελέσει,
 ὅσα που ἐέλπεται, ἀλλά μιν οἴω κήδεσι μοχθήσειν, εἴπερ τόδε γένηται. </comment>

<comment>
<ref>10.96</ref>
 Ὅτι τὸ δραίνειν ἀντὶ τοῦ πράττειν ἐκ τοῦ δρῶ καθ’ ὁμοιότητα τοῦ ῥῶ ῥαίνω
 κεῖται ἐνταῦθα ἐν τῷ ἀλλ’ εἴ τι δραίνεις, ἤτοι δρᾷς ἢ δύνασαι δρᾶν. Καὶ
 σημείωσαι ὅτι ἐκ τούτου ἀδρανής ὁ μὴ δραίνειν δυνάμενος καὶ ἀδράνεια ἡ
 ἀσθένεια τοῦ δρᾶν. οἱ δὲ παλαιοὶ δραίνειν λέγουσι τὸ ἀγρυπνεῖν, ἤγουν ἀργὸν
 ὕπνου εἶναι καὶ βλέπειν. Δρῶ γὰρ τὸ βλέπω, καθὰ καὶ ἀλλαχοῦ εἴρηται. διὸ
 εἰπὼν ὁ ποιητής, εἴ τι δραίνεις, ἐπάγει ἐπεὶ οὐδέ σέ γε ὕπνος ἱκάνει. Πολλαὶ







 
 δὲ καὶ ἄλλαι παραγωγαὶ διὰ τοῦ <rs type="waw">αινω</rs> ἀπὸ ῥημάτων τῶν μὲν μιᾷ συλλαβῇ
 διοικουμένων, τῶν δὲ πλειονοσυλλαβούντων, οἷον χῶ, τὸ χωρῶ, χαίνω, βῶ
 βαίνω, μῶ, τὸ ὑπὲρ τὸ δέον προθυμοῦμαι, μαίνω, ἀλῶ ἀλαίνω, τὸ πλανῶ,
 ἐξ οὗ καὶ Ἄλαινος, ποταμὸς ἐπὶ πολλὴν γῆν ἀλώμενος, ὀργῶ ὀργαίνω, οἷον
 οὐ γὰρ ὀργαίνειν καλόν, παρὰ Σοφοκλεῖ, παρ’ ᾧ καὶ τὸ καὶ γὰρ ἂν πέτρου
 φύσιν σύ γ’ ὀργάνειας, λυσσῶ λυσσαίνω, οἷον πατρὶ λυσσαίνων πάρει,
 οἰδῶ οἰδαίνω, κρούω κροαίνω, ἀπελεύσει τοῦ <rs type="waw">υ</rs> . </comment>

<comment>
<ref>10.97 — 99</ref> Ὅτι ὁ ἐπιμελόμενος φυλακῆς νυκτερινῆς ἐρεῖ ἂν τὸ δεῦρ’ ἐς τοὺς φύλακας καταβείομεν,
 ὄφρα ἴδωμεν, μὴ τοὶ μὲν καμάτῳ ἀδηκότες ἠδὲ καὶ ὕπνῳ κοιμήσονται, αὐτὰρ
 φυλακῆς ἐπὶ πάγχυ λάθωνται. Ἔστι δὲ τὸ μὲν ἀδηκότες ἀντὶ τοῦ κορεσθέντες,
 ἐπεὶ καὶ ἆδος ὁ κόρος κατὰ τοὺς παλαιούς, ἢ καὶ ἄλλως ἀηδισθέντες. Ὅθεν
 δὲ ἡ τοιαύτη μετοχή, ἐκεῖθεν καὶ ἀδημονεῖν τὸ ἀλύειν καὶ ἀμηχανεῖν. Τὸ δὲ
 ὕπνῳ ἀντὶ τοῦ ἀγρυπνίᾳ. πλὴν οὐχ’ ἁπλῶς οὕτως ὕπνον τὴν ἀγρυπνίαν νοητέον,
 ἀνόητον γὰρ τοῦτό γε, ἀλλὰ τὸν μὴ παρόντα ὕπνον εἰς ἀγρυπνίαν ληπτέον. 
 διάκειται γάρ τις ἀηδῶς ὕπνῳ, οὐ τῷ παρόντι, ἀλλὰ τῷ ἀπόντι. Οὕτω καὶ
 ναῦς ποτε λέγεται διὰ κυβερνήτην ὄλλυσθαι, ἀπόντα δηλαδή. </comment>

<comment>
<ref>10.99 — 101</ref>
 Ὅτι Τρῶες μὲν ἀγρυπνοῦσι, μὴ καὶ νύκτωρ φύγωσιν οἱ Ἀχαιοί, αὐτοὶ δὲ
 ἄϋπνοι μένουσι μή πως καὶ διὰ νύκτα μενοινήσωσι μάχεσθαι οἱ Τρῶες.
 οὕτω δεινὸν ἡ τοῦ μέλλοντος ἄγνοια. </comment>

<comment>
<ref>10.108</ref> Ὅτι χρήσιμον ἐπὶ φιλικῇ
 συμπνοίᾳ ῥηθῆναι τὸ σοὶ δὲ μάλα ἐφέψομαι ἐγώ, ποτὶ δ’ αὖ καὶ ἐγείρομεν
 ἄλλους, ἤγουν πρὸς ἡμῖν ὀτρυνοῦμεν καὶ ἑτέρους. </comment>

<comment>
<ref>10.111</ref> Ὅτι καὶ ἐν τῷ
 ἀλλ’ εἴ τις καὶ τούσδε μετοιχόμενος καλέσειεν, ἤγουν τὸν Αἴαντα καὶ τὸν
 Ἰδομενέα, ἢ παρακελευσματικόν ἐστι τὸ <rs type="waw">ει</rs> , οἷον ἀλλ’ ἄγε τις καὶ τούσδε
 καλεσάτω, ἢ ἔλλειψιν ἔπαθεν, ὡς εἴπερ ἔφη: ἤθελον εἴ τις καὶ τούτους ἐκάλεσεν.
 </comment>

<comment>
<ref>10.112 s.</ref> Ὅτι τὸν μὲν Λοκρὸν Αἴαντα ταχὺν πολλαχοῦ λέγει, τὸν δὲ Σαλαμίνιον ἀντίθεον, καὶ ὅτι αἱ νῆες τοῦ μεγάλου Αἴαντος καὶ τοῦ Ἰδομενέως ἐν
 ἄκρῳ ἦσαν καί, ὡς ὁ ποιητὴς λέγει, ἑκαστάτω τοῦ μέσου. Διὸ καὶ ὁ Σοφοκλῆς
 περὶ Αἴαντός φησι, ὅτι ἐσχάτην εἶχε τάξιν, ὡς ἀνδρεῖος, καθὰ καὶ ὁ Ἀχιλλεὺς








 
 ἑτέρωθεν. Ἰστέον δὲ ὅτι ἔοικεν ἐκ τοῦ ἑκάς, ὃ δηλοῖ τὸ πόρρω, γίνεσθαι ἕκαστον
 τὸ πορρώτατον, ἀπ’ αὐτοῦ δὲ τὸ ἑκαστάτω ἀντὶ τοῦ πορρωτάτω, ὅπερ ἐφερμηνεύων ὁ ποιητὴς λέγει οὐδὲ μάλα ἐγγύς. Καὶ μήποτε καὶ τὸ ἕκαστος
 τὸ ἀντωνυμικὸν τοιαύτην τινὰ ἔχει μέθοδον παραγωγῆς. Ἔστι γὰρ εἰπεῖν ὡς
 ἡ μὲν μονὰς αὐτὴ ἐφ’ ἑαυτῆς μένουσα καὶ ὡς οἷον στρογγυλλομένη συνέστραπται, ἡ δὲ δυὰς τολμήσασα ἑκὰς αὐτῆς γέγονε τῷ μερισμῷ, διὸ καὶ τόλμα
 λέγεται παρὰ τοῖς σοφοῖς, καὶ διὰ τοῦτο ἐκ τοῦ τοιούτου ἑκάς τοῦ δυαδικοῦ
 παρῆκται τὸ ἑκάτερος ἐπὶ δύο τινῶν, τῆς δὲ τριάδος καὶ τῶν ἐφεξῆς ἀριθμῶν
 ἐπὶ πλέον ἑκὰς ἀποστάντων τὸ μὲν ἑκάτερος οὐκέτι χώραν ἐν τούτοις ἔχει,
 ἐπενοήθη δὲ ὀνομασθῆναι τὸ ἕκαστος ἀρξάμενον μὲν ἀπὸ τριῶν, συνδιῆκον δὲ
 τῷ ἀπείρῳ τῶν ἀριθμῶν χύματι. καὶ τοῦτο μὲν τοιοῦτον. Σαφέστερον δὲ
 ἄλλως τὴν Ὁμηρικὴν περιεργάσασθαι λέξιν, πρωτότυπον μὲν ἐπίρρημα τὸ
 ἑκάς, παράγωγον δὲ κατὰ σύγκρισιν, ὡς εἰκός, ἑκάστερος, ὑπερθετικὸν δὲ
 ἑκάστατος, ἐξ οὗ τὸ ἑκαστάτω ἐπίρρημα. </comment>

<comment>
<ref>10.114 s.</ref> Ὅτι ἐν τῷ ἀλλὰ φίλον
 περ ἐόντα καὶ αἰδοῖον Μενέλαον νεικέσω οὐδ’ ἐπικεύσω — Νέστωρ δὲ τοῦτό
 φησιν, ἐπάγων καὶ ὅτι νῦν ὄφελε κατὰ πάντας ἀριστῆας πονέεσθαι λισσόμενος,
 ἐπεὶ χρειὼ ἱκάνεται οὐκέτ’ ἀνεκτόσ — ἐκεῖνο βούλεται ὁ γέρων, ὅπερ καὶ ὁ
 βασιλεὺς παρῄνεσε φθάσας τῷ ἀδελφῷ, τὸ πάντας δηλαδὴ κυδαίνειν, οὗ μέρος
 καὶ τὸ τοὺς ἀριστέας λίσσεσθαι καὶ τὸ αὐτὸν πονεῖν καὶ αὐτουργεῖν. Ὅρα δὲ
 καὶ ὅτι Ἑλένη μὲν δεινόν που καὶ αἰδοῖον ἑαυτῇ τὸν Πρίαμον εἶπεν, ἔδει γὰρ
 αὐτὴν οἷα ξένην καὶ δεδιέναι τοὺς βασιλεῖς οἷα δεσπότας, Νέστωρ δὲ τὸν
 βασιλέα οὐ δεινὸν λέγει, ἀλλὰ φίλον, οὐ γὰρ δέδιεν οὐδένα. Ὁ γοῦν βασιλεὺς
 εἰπὼν πρὸ τούτου, ὡς ὀτρύνω ἀναστῆναι τὸν Νέστορα, ἐπήγαγεν αἴ κε
 πίθηται, ἐκείνου τὸ πρακτέον ἀναρτῶν καὶ οὐκ ἐπιτάσσων. αἰδεῖται γὰρ
 τὴν τοῦ γέροντος ἀρετήν. </comment>

<comment>
<ref>10.118</ref> Τὸ δὲ χρειὼ ἱκάνεται οὐκ ἀνεκτός προϊὼν
 οὕτω παραφράζει τοῖον ἄχος βεβίηκεν Ἀχαιούς, καὶ πάλιν μάλα γὰρ
 μεγάλη χρειὼ βεβίηκεν Ἀχαιούς. Τὸ δὲ ἀνεκτός Ἰωνικῶς καὶ Ἀττικῶς








 
 ἔχει ἀντὶ τοῦ ἀνεκτή καθ’ ὁμοιότητα τοῦ ἡ ἀργός καὶ τοῦ ἰατρός καὶ μάγος
 τέχνη, καὶ τοῦ κλυτὸς Ἱπποδάμεια, καὶ τοῦ ἀγγελθεῖσά μοι γενναῖος, καὶ
 τῶν ὁμοίων, οἷς οὐ μόνον ἀνάλογα τὸ κοινὸς κλαγγή, ἡ κοινή, καὶ μοῖρα διαιρετός καὶ γυνὴ σιγηλός καὶ μεμπτός καὶ πημονὴ λαθραῖος καὶ νόσος ἐπακτός,
 ἀλλὰ καὶ ἑτεροῖα, ὁποῖον τὸ τύχη σωτήρ καὶ δόκησις ἀγνώς. </comment>

<comment>
<ref>10.114 — 8</ref>
 Ἰστέον δὲ ὅτι τὰ τοῦ γέροντος πρὸς τὸν Μενέλαον καὶ ἑτέροις ἀξιολόγοις
 προσαρμόσει ποτὲ μέμψιν ἐπιδεχομένοις εὔλογον, οἷον ἀλλὰ φίλον περ ἐόντα
 καὶ αἰδοῖον τὸν δεῖνα νεικέσω, εἴπερ μοι νεμεσήσεαι, οὐδ’ ἐπικεύσω. ἴσως δὲ
 καὶ τὰ ἐφεξῆς ἔστιν ὅτε προσρηθήσεται τὸ ὡς εὕδει, σοὶ δ’ οἴῳ ἐπέτρεψε
 πονέεσθαι, νῦν ὄφελε πονέεσθαι καὶ ἑξῆς. Ἔνθα ὅρα καὶ ὅτι τὸ κοινὸν μὲν
 νεικῶ νεικήσω ἐπὶ φιλονεικίας, ὁ ποιητὴς δὲ συνήθως αὑτῷ νεικέσω φησί,
 οὗ ἔμπαλιν καλῶ μὲν καλέσω κοινῶς, ποιητικῶς δὲ καλήσω. ἐρεῖ γοῦν μετ'
 ὀλίγα καλήμεναι, οὓς σὺ μεταλλᾷς. Ἀλλὰ τοῦτο μὲν οὐ πάνυ προσφυὲς
 ἐνταῦθα, ὡς μετὰ μικρὸν φανεῖται. χρήσιμον δὲ μάλιστα τὸ Καλήσιος κύριον,
 ὃ ἐκ τοῦ καλῶ καλήσω ἐφάνη παραχθέν. Ἐκ δὲ τοῦ νεικῶ νεικέσω καὶ ὁ παρ'
 Ἡσιόδῳ νεικεστήρ. </comment>

<comment>
<ref>10.115</ref> Τὸ δὲ εἴ πέρ μοι νεμεσήσεαι παιδεύει μὴ
 ἁπλῶς, ἀλλ’ εὐλαβῶς καὶ μετὰ παραιτήσεως ἐπιβάλλειν ταῖς μέμψεσι, καὶ
 μάλιστα πρὸς τοὺς μείζονας. Ἄλλως δὲ εἰπεῖν ἐντελέστερον, σημειωτέον ὅτι
 ὁ συνετώτατος Νέστωρ μέλλων τοῦ Μενελάου καθαψάσθαι προσθήκαις ἐλέανε







 
 τὸν λόγον ἐπιεικέσι, φίλον τε ἀποκαλέσας ἐκεῖνον καὶ αἰδοῖον, καὶ πρὸς τὸν
 βασιλέα δὲ εἰπὼν τὸ εἰ καί μοι νεμεσήσεαι, οὐκ ἐπικρύψω. Ἐν τούτοις δὲ
 καὶ ἡ αἰτία τῆς μέμψεως λεαίνει τὸ τοῦ λόγου τραχύ. οὐ γὰρ δι’ ἑαυτὸν ὁ
 γέρων, ἀλλὰ διὰ τὸν βασιλέα λαλεῖ, καὶ οὐδὲ τοῦτο ἄνευ λόγου. </comment>

<comment>
<ref>10.117</ref>
 Προστίθησι γὰρ καὶ αἰτίαν τὸ νῦν ὤφελε κατὰ πάντας ἀριστῆας πονέεσθαι
 καὶ ἑξῆς. Τὸ δὲ πονέεσθαι κατὰ σχῆμα ἐπιμονῆς δὶς ἐνταῦθα εἴρηται διὰ τὸ
 τῆς λέξεως καίριον. ἐσχημάτισται δὲ καὶ πρὸς κάλλος ἡ τοιαύτη δίττευσις ἐν
 τέλει στίχων κειμένη. κεῖται δὲ καὶ μετ’ ὀλίγα ἡ λέξις ἐν τῷ οὐκ ἐθέλει
 πονέεσθαι. Ὅτι Νέστορος αἰτιασαμένου τὸν Μενέλαον ὡς ὑπνηλὸν καὶ
 μὴ ἐθέλοντα πονεῖσθαι ὁ ἀδελφὸς βασιλεὺς οὔτε καθάπαξ ἐκείνου ὑπεραπολογεῖται, ἵνα μὴ ἀντιβαίνῃ τῷ καὶ φίλῳ καὶ λογιωτάτῳ Νέστορι, οὔτε αὖ ψέγει
 — φιλάδελφος γάρ ἐστιν ὡς εἰκόσ — , ἀλλὰ δεξιῶς τὸν λόγον κιρνᾷ, καὶ
 τὸ δοκοῦν ἁμάρτημα τοῦ ἀδελφοῦ εἰς ἐγκώμιον πειθαρχίας ἀντιπεριϊστᾷ,
 λέγων ὅτι ὁ δοκῶν ἐκείνου ὄκνος εὐλάβειά ἐστι δι’ ἐμέ. </comment>

<comment>
<ref>10.120 — 5</ref> Φησὶ
 γοῦν ὦ γέρον, ἄλλοτε μέν σε καὶ αἰτιάασθαι ἄνωγα, πολλάκι γὰρ μεθίει
 τε καὶ οὐκ ἐθέλει πονέεσθαι, οὔτ’ ὄκνῳ εἴκων οὔτ’ ἀφραδίῃσι νόοιο, ἀλλ'
 ἐμέ τ’ εἰσορόων καὶ ἐμὴν ποτιδέγμενος ὁρμήν. νῦν δ’ ἐμέο πρότερος ἐπέγρετο
 καί μοι ἐπέστη. καὶ ἐγὼ αὐτὸν ὡς νεώτερον προῆκα καλήμεναι οὓς σὺ
 μεταλλᾷς, ἤγουν τοὺς ἡμῶν πορρωτέρω σκηνοῦντας. Καὶ ἰστέον ὅτι τε ὁ
 τόπος οὗτος αἰτίαν διδάσκει, δι’ ἣν μαλθακὸς πολεμιστὴς ἐν ἄλλοις λέγεται
 ὁ Μενέλαοσ — Ἔοικε γὰρ ὡς μεθήμων οὐ πάνυ ὀξυκίνητος εἶναι εἰς μάχην — ,
 καὶ ὅτι τὰ Ὁμηρικὰ ταῦτα ῥηθήσεταί ποτε εἰς ἀπολογίαν δοκοῦντος ὄκνου.
 </comment>

<comment>
<ref>10.121</ref> Τὸ δὲ μεθίει χρόνος ἐστὶν ἀντὶ χρόνου, ἤγουν παρατατικὸς ἀντὶ
 ἐνεστῶτος τοῦ μεθίησιν, ἐξ οὗ καὶ μεθήμων ὁ ἀμελητής. </comment>

<comment>
<ref>10.122</ref> Τὸ δὲ ὄκνῳ
 εἴκων ἀστείως εἴρηται, ὡς τοῦ ὀκνοῦντος δουλουμένου τρόπον τινὰ τῷ
 ὄκνῳ. ἔνθα καὶ ὅρα, ὡς γνωματεύει ὁ ποιητής, ὅτι τὸ μὴ ἐθέλειν πονεῖσθαι
 ἢ διὰ ὄκνον ἐγγίνεται ἢ διὰ ἀφροσύνην, ὃ δηλοῦται διὰ τοῦ ἀφραδίῃσιν.
 </comment>

<comment>
<ref>10.124</ref> Τὸ δὲ ἐπέστη ἀντὶ τοῦ ἐπάνω μου ἔστη. παρὰ δέ γε τοῖς μεθ'
 Ὅμηρον καὶ ἐπιμέλειαν ἡ λέξις δηλοῖ. οὕτω γάρ τις ἔργοις ἐφεστάναι λέγεται.
 </comment>

<comment>
<ref>10.125</ref> Τοῦ δὲ καλήμεναι ποιητικοῦ ῥήματος τὸ θέμα ἢ καλαίνω ἐστὶν
 ἢ κάλημι, ἵνα ὡς ἐκ τοῦ τιθῶ τίθημι τὸ τιθήμεναι, οὕτως εἴη καὶ ἐκ τοῦ καλῶ








 
 κάλημι τὸ καλήμεναι. </comment>

<comment>
<ref>10.126</ref> Ὅτι τὸ ἴομεν ἐν ἄλλοις ἐκτεῖνον τὴν ἄρχουσαν
 κατὰ τὸ τίομεν ἐνταῦθα συστέλλει αὐτὴν ἐν τῷ ἀλλ’ ἴομεν, κείνους δὲ κιχησόμεθα πρὸ πυλάων. </comment>

<comment>
<ref>10.127</ref> Ὅτι τὸ ἵνα οὐ μόνον αἰτιολογικὸν δηλοῖ σύνδεσμον,
 ἔτι δὲ καὶ ἐνδοιαστικόν, ὡς ἐν τῷ ἵνα μὴ ῥέξωμεν ὧδε, ἀντὶ τοῦ ἐὰν 
 μὴ ῥέξωμεν οὕτως, ἀλλὰ καὶ ἐπίρρημα τόπου δηλωτικόν. τοῦτο δὲ διχῶς. οὐ
 γὰρ μόνον τὸ ὅπου κοινότερόν ἐστι ἀλλὰ καὶ ἀσυνηθέστερον τὸ ἐκεῖ. Φησὶ
 γοῦν ἐνταῦθα ἵνα γάρ σφιν ἐπέφραδον ἠγερέεσθαι, ἀντὶ τοῦ ἐκεῖ αὐτοῖς
 εἶπον συναχθῆναι. Ὅρα δὲ καὶ τὸ ἠγερέεσθαι ἀπὸ ἐνεστῶτος τοῦ ἠγερῶ.
 αὐτὸς δέ γε ἀπὸ μέλλοντος παρῆκται τοῦ ἀγερῶ αὐξηθέντος, ὡς τὸ ἀπύω
 ἠπύω. πολλοὶ δὲ καὶ ἕτεροι ἐνεστῶτες οἱ μὲν οὕτως, οἱ δὲ ἄλλως αὔξονται, 
 ὡς καὶ τὸ εἰῶ, ἀντὶ τοῦ καταλιμπάνω, καὶ εἰρωτῶ καὶ ἠλάσκω καὶ ὡρῶ, τὸ
 φυλάσσω. </comment>

<comment>
<ref>10.129 s.</ref> Ὅτι πειθὼ συμβουλευτικὴν δηλοῖ τὸ οὕτως οὔ τίς οἱ
 νεμεσήσεται οὐδ’ ἀπιθήσει, ὅτε κέν τινα ἐποτρύνῃ καὶ ἀνώγῃ. Νέστωρ δὲ
 τοῦτό φησι περὶ Μενελάου, μαθών, ὡς αὐτὸς ἐκεῖνος πονεῖται καλέσων τοὺς
 ἀρίστους, οἳ οὐ νεμεσήσουσι μὲν τῷ Μενελάῳ, οἷα εὐλόγως πονουμένῳ εἰ
 καὶ παρὰ καιρόν, οὐκ ἀπειθήσουσι δὲ ὡς βασιλεῖ ὄντι. Ὅτι δὲ τὸ ἀπιθεῖν ἀεὶ
 διὰ τοῦ <rs type="waw">ι</rs> παρὰ τῷ ποιητῇ ἔχει τὴν παραλήγουσαν, πολλαχοῦ δῆλον γίνεται.
 </comment>

<comment>
<ref>10.131 — 5</ref> Ὅτι ὁ Νέστωρ νυκτὸς ἐγερθείς, ὡς ὁ βασιλεὺς ἠθέλησεν, ἔνδυνε
 περὶ στήθεσσι χιτῶνα καὶ ἑξῆς, ἀμφὶ δ’ ἄρα χλαῖναν περονήσατο, ὅ ἐστι
 περόναις, ἤγουν κομβίοις, συνέδησε, φοινικόεσσαν, διπλῆν, ἐκταδίην, ἤτοι








 
 ὡς εἰπεῖν ποδηνεκῆ καὶ αὐτήν, ὁποῖος καὶ ὁ παρ’ Ἡσιόδῳ τερμιόεις χιτών,
 οὔλη δ’ ἐπενήνοθε λάχνη, ὅ ἐστιν ἐπῆν δασύτης τριχοειδής. Χειρίζεται δὲ
 καὶ δόρυ ὁ γέρων εἰς μηδὲν δέον, οἷα πάλαι ποτὲ πολεμικὸς καὶ μὴ ἔχων
 ἀπομαθεῖν τὸ ἐσθλὸς εἶναι. Φησὶ γὰρ εἵλετο δ’ ἄλκιμον ἔγχος καὶ ἑξῆς.
 Καὶ ὅρα κἀνταῦθα ὡς μανδυοειδὴς ἡ χλαῖνα, καθὰ δηλοῖ τὸ ἐπερονήσατο,
 καὶ ὅτι ἀνέκαθεν τὰ φοινικᾶ τοῖς βασιλεῦσιν ἐπέπρεπον. </comment>

<comment>
<ref>10.134</ref> Τὸ δὲ
 ἐπενήνοθεν ὅτι κεῖταί ποτε καὶ ἀντὶ τοῦ ἐπέθεε καὶ ἐπέτρεχε, καὶ ἐν τῇ βʹ
 τῆς Ἰλιάδος ἀκριβῶς εἴρηται. Ἔνθα σημείωσαι ὡς ἀγεννεστέρα ἦν καὶ
 τῆς οὔλης ταύτης λάχνης ἡ ἐκεῖ ψεδνὴ τοῦ Θερσίτου λάχνη. Τὸ δὲ οὔλη βαρύνεται ἀπὸ τοῦ οὖλος λόγῳ τοιῷδε κατὰ Ἀπίωνα καὶ Ἡρόδωρον. Τὰ εἰς <rs type="waw">λοσ</rs> 
 δισύλλαβα, μὴ ἔχοντα πρὸ τοῦ <rs type="waw">λ</rs> ἄλλο σύμφωνον, τῷ <rs type="waw">ο</rs> δὲ παραληγόμενα, ἢ
 μόνῳ ἢ ἐν διφθόγγῳ, βαρύνεται, οἷον πόλος, στόλος, δοῦλος, κοῖλος. οὕτω καὶ
 οὖλος, ἐξ οὗ καὶ τὸ οὔλη δ’ ἐπενήνοθε λάχνη, καὶ οὐχ’ ὡς ἡ κοινὴ συνήθεια
 οὐλὸς ἄνθρωπος καὶ οὐλὴ κόμη. τὸ μοχλὸς ἔχει πρὸ τοῦ <rs type="waw">λ</rs> ἄλλο σύμφωνον,
 τὸ θολὸς ἐπὶ σηπίας πρὸς ἀντιδιαστολὴν τοῦ θόλου τοῦ ἐπὶ κτισμάτων ὀξύνεται.
 καὶ οὕτω μὲν οἱ ῥηθέντες σοφοί. Λάχνη δέ ἐστιν οὐκ αὐτόχρημα θρίξ, ἀλλὰ
 τρίχωσις, παρὰ τὸ λαχαίνεσθαι, ὡς ἀλλαχοῦ ἐγράφη, ὁποία καὶ ἡ τοῦ Θερσίτου
 ἦν. Λάχνην δὲ ἔχει καὶ ἀλώπηξ καὶ τὰ τοιαῦτα ζῷα. Ὅτι τὴν συνήθη ποικιλίαν
 καὶ ἐν ταῖς κατὰ τὴν ῥαψῳδίαν ταύτην ἐγέρσεσι τῶν ἡρώων τηρεῖ Ὅμηρος,
 ἐκκλίνων κἀνταῦθα τὸ ὁμοειδές. Καὶ τοὺς μὲν δύο μεγάλους βασιλεῖς οἴκοθεν
 ὀτρυνομένους ποιεῖ, καὶ προεγερθέντα οὐ τὸν εὐρυκρείοντα, ἀλλὰ τὸν μετ'
 αὐτόν, τὸν δὲ Νέστορα ἔοικεν ὁ τῶν τοῦ βασιλέως ποδῶν κτύπος ἐξεγεῖραι
 μηδὲ ὑπνοῦντα ἴσως, ὡς καὶ προερρέθη. τὸν δὲ Ὀδυσσέα ἔσω κλισίης ὑπνοῦντα
 ὁ Νέστωρ ἐξ ὕπνου ἀνέγειρε φθεγξάμενος, ὁ δ’ αὐτὸς καὶ τὸν Διομήδην, πλὴν
 οὐ φθεγξάμενος, λὰξ δὲ ποδὶ κινήσας, τοὺς δὲ ἄλλους ἕτεροι, ὡς δηλωθήσεται.
 ὁ δὲ βασιλεὺς μόνον ἐγείρας τὸν Νέστορα οὐκέτι πονεῖται, ἀλλὰ ἕπεται. Οὕτω
 δὲ καὶ τὰ φορήματα τῶν ῥηθέντων ἡρώων ἔχει ποικιλίαν γραφικήν. ὁ μὲν
 γὰρ βασιλεὺς δαφοινὸν δέρμα λέοντος μεγάλου περίκειται, οὕτω δὲ καὶ Διομήδης.
 ἐκεῖνος μέντοι καὶ ἔγχος εἷλε. Μενέλαος δὲ παρδαλέῃ καλύπτει τὸ μετάφρενον
 καὶ στεφάνην ἔχει περὶ τὴν κεφαλὴν καὶ δόρυ ἐν τῇ χειρί. Νέστωρ δὲ ἔχει μὲν
 περὶ αὐτὸν κείμενα τὰ ὅπλα ἐν τῷ καθεύδειν, ἀνεγερθεὶς δὲ χλαῖναν περονᾶται
 τὴν ῥηθεῖσαν καὶ ἔγχος λαμβάνει. Ὀδυσσεὺς δὲ ποικίλον ἀμφ’ ὤμοισι σάκος







 
 ἔθετο. Αἴαντα δὲ καὶ Μέγητα οὐ λέγει πῶς ἐσκευάσθησαν, ἀλλ’ ἁπλῶς οὕτω
 φησίν, ὡς Διομήδης ἀναστήσας ἦγεν αὐτούς, μὴ θέλων ἐνδιατρίβειν οἷς οὐ
 πάνυ τι ἦν ἀναγκαῖον. Τὸ πᾶν γὰρ εἰπεῖν, τῶν μὲν βασιλέων δέεται ὁ ποιητὴς
 ἄρτι ἐφ’ ᾧ δι’ αὐτῶν ἀγεῖραι σύγκλητον, τοῦ δὲ Νέστορος, ἵνα τι βουλεύσηται
 ἀγαθόν, Ὀδυσσέως δὲ καὶ Διομήδους, ἵνα σκοποὶ γένωνται, ὡς ῥηθήσεται.
 διὸ τούτων καὶ μόνων πλείω λόγον θέμενος τῶν λοιπῶν οὐχ’ οὕτως ἐπέστραπται. Σημείωσαι δὲ καὶ ὅτι προσπαθῶς ἔχων τῷ βασιλεῖ καὶ τῷ Νέστορι
 ὁ ποιητής, οἷς μὲν αὐτοὶ ποιοῦσι, πλείω χαρίζεται λόγον ἐνταῦθα, τοῖς δὲ
 τοῦ Διομήδους ἐπιτρέχει ἐπὶ κεφαλαίου λέγων αὐτὰ καὶ μηδέν τι ἐπισημαινόμενος περὶ ὧν ἐκεῖνος ἀνίστησι, τὰ δὲ κατὰ τὸν Μενέλαον πάντῃ σιωπᾷ, ὡς δηλωθήσεται. Ἤρκεσε γὰρ σεμνῦναι αὐτὸν τῷ προεγερθῆναι τοῦ ἀδελφοῦ κατὰ
 πολλὴν ἐγρήγορσιν. ὅθεν Αἴαντος καὶ Ἰδομενέως, οὓς ἀνέστησεν ὁ Μενέλαος,
 εἰς τοσοῦτον ὁ ποιητὴς μέμνηται, ὥστε ἀορίστως μνησθῆναι αὐτῶν ἐν τῷ
 οἱ δὲ βασιλεῖς ἕποντο, ὅσοι κεκλήατο βουλήν, οἷς καὶ ὁ Αἴας καὶ ὁ Ἰδομενεὺς νοοῦνται συνεισαγόμενοι. </comment>

<comment>
<ref>10.139</ref> Ὅτι περίφρασις τοῦ ἤκουσε τὸ περιῆλθε
 τὰς φρένας ἡ φωνή, ὡς δηλοῖ τὸ τὸν δ’ αἶψα περὶ φρένας ἤλυθεν ἰωή, ἀντὶ
 τοῦ ταχὺ ἤκουσεν. Ἔστι δὲ ἰωὴ ἡ φωνή, τουτέστιν ὁ προφορικὸς λόγος ὁ
 τοῦ στόματος προϊών. δοκεῖ δὲ ἡ λέξις κεῖσθαι καὶ ἐπὶ ἁπλῶς ἤχου. ὅθεν ἐν
 Ὀδυσσείᾳ ἰωγή, ἔνθα ἡ τοῦ ἀνέμου ἰωὴ ἄγνυται, ἤτοι κλᾶται. Ὡς δὲ καὶ
 ἴαν οἱ παλαιοί φασι τὴν ἐνταῦθα ἰωήν, δηλοῦσιν οἱ τὸν Λοξίαν οὕτω καλεῖσθαι
 εἰπόντες παρὰ τὸ λοξὴν ἴαν, ὅ ἐστι φωνὴν πέμπειν. </comment>

<comment>
<ref>10.141 s.</ref> Ὅτι ἀνάκρισις
 νυκτερινῆς ὁδοῦ στρατιωτικῆς τὸ τίφθ’ οὕτω κατὰ νῆας ἀνὰ στρατὸν οἶοι
 ἀλᾶσθε νύκτα δι’ ἀμβροσίην, ὅ τι δὴ χρειὼ τόσον ἵκει, τουτέστι τί δήποτε
 τοσοῦτον χρεία κατείληφεν. </comment>

<comment>
<ref>10.145</ref> Ὁ δὲ πάσχων μέμψιν ἐφ’ οἷς ἄκων μέν,
 ἀναγκαίως δὲ ὀχλεῖ, προσφυῶς ἂν ἐρεῖ τὸ μὴ νεμέσα, τοῖον γὰρ ἄχος βεβίηκεν.
 </comment>

<comment>
<ref>10.146 s.</ref> Ἐν δὲ τοῖς ἑξῆς συνετοῦ καὶ ῥητορικοῦ ἀνδρὸς δήλωσις τὸ ὃν
 ἐπέοικε βουλὰς βουλεύειν ποιεῖν τόδε ἢ τόδε, οἷον ἢ φευγέμεν ἠὲ μάχεσθαι.
 βαρυνομένης δὲ ψυχῆς προθεῖναι τὸ φυγεῖν τοῦ μάχεσθαι, οἷα τῶν Ἀχαιῶν







 
 πρὸς τῇ φυγῇ ὄντων. </comment>

<comment>
<ref>10.149</ref> Ὅτι τοῦ Ὀδυσσέως σάκος, ὡς ἐρρέθη, ἀμφ'
 ὤμοισι θεμένου ἐν τῇ νυκτεγερσίᾳ, φασὶ δειλίας εἶναι δεῖγμα καὶ τοῦτο. διὰ
 τί γάρ, φασί, σάκος ἀμφ’ ὤμοισιν ἔθετο καὶ οὐ δόρυ εἷλε; λύουσι δὲ τοῦτο πάνυ
 ἀστείως οἱ σοφοί, λέγοντες ὅτι Νέστορος εἰπόντος χρῆναι καὶ ἄλλον ἐγεῖραι,
 ὃς βουλεύσεται ἢ φεύγειν, ὡς εἴρηται, ἢ μάχεσθαι, καὶ οὕτω δειλανδρεῖν
 φαινομένου, Ὀδυσσεὺς σιωπωμένῃ ὑποκρίσει, ὅ ἐστιν ἀποκρίσει, χρᾶται
 συμβολικῶς πρὸς αὐτόν, μονονουχὶ λέγων, ὡς μενετέον καὶ μαχητέον, ἀλλ'
 οὐ φευκτέον. δόρυ μὲν γάρ τινες φέρουσι καὶ μὴ μαχόμενοι, ὡς καὶ ὁ τῆς
 Ὀδυσσείας δηλοῖ Τηλέμαχος καὶ ὁ ἐκεῖ Μέντης, ἀσπὶς δὲ μενόντων ἐστὶ καὶ
 μαχομένων. Οὕτω ποτὲ καὶ Ἐφεσίων στασιαζόντων περὶ χρημάτων παρελθὼν εἰς τὴν ἐκκλησίαν Ἡράκλειτος καὶ ἐπιπάσας κύλικι ἄλφιτα ἐξέπιε τὸν
 κυκεῶνα, σιωπῶσαν παραίνεσιν ἐκθεὶς καὶ διδάξας, ὡς δεῖ ζηλοῦν τὴν αὐτάρκειαν. καὶ οὕτω μὲν οἱ τοιοῦτοι σοφοί. Ἔστι δὲ καὶ ἄλλως τὸ ποιηθὲν ἴδιον
 τῆς Ὁμήρου ποικίλης τέχνης, τοὺς μὲν ἄλλους τῶν ἡρώων σκεπάσαντος ἑτέρως
 πολυειδῶς, ὡς δεδήλωται, τὸν δὲ Ὀδυσσέα τῇ ἀσπίδι, ὅσγε οὐδὲ τὸ ἀφυπνίζειν
 αὐτοὺς καθ’ ἕνα τινὰ τρόπον ἀλλὰ κατὰ διαφόρους πεποίηκεν, ὡς καὶ τοῦτο
 εἴρηται. </comment>

<comment>
<ref>10.150 — 6</ref> Ὅτι καὶ ὁ Διομήδης ἐκτὸς ἦν κλισίης, αἴθριος δηλαδὴ
 κοιμώμενος ἐπὶ ῥινοῦ βοός. καὶ οἱ αὐτοῦ δὲ ἑταῖροι ἐν ὑπαίθρῳ ἐκοιμῶντο
 κύκλῳ αὐτοῦ — στρατιωτικὸν γὰρ τὸ αἰθριοκοιτεῖν — , ὑπὸ δὲ ταῖς κεφαλαῖς
 εἶχον ἀσπίδας, τοῖς αὐτοῖς δηλαδὴ ὅπλοις εἰς πόλεμόν τε ἀποχρώμενοι καὶ
 εἰς ἀνάπαυσιν. Τῷ Διομήδει μέντοι ὡς ἐξαίρετον ἦν τι τὸ ὑπὸ τῇ κεφαλῇ τάπητα
 ἔχειν, ἵνα κἂν γοῦν ἡ κεφαλὴ ἐν ἁπαλῷ μένῃ. Φράζει δ’ ἐνταῦθα ὁ ποιητὴς
 οὕτω: τὸν δ’ ἐκίχανον ἐκτὸς ἀπὸ κλισίης σὺν τεύχεσιν, οἷα μὴ χειμερίου
 ὄντος, ὡς πολλαχοῦ φαίνεται, τοῦ καιροῦ. ἀμφὶ δ’ ἑταῖροι εὗδον, ὑπὸ κρασὶ
 δ’ ἔχον ἀσπίδας: ἔγχεα δέ σφιν ὄρθ’ ἐπὶ σαυρωτῆρος ἐλήλατο, τῆλε δὲ
 χαλκὸς λάμπεν ὥστε στεροπὴ Διός, τῷ σκιάζοντι τῆς νυκτὸς ἀντιπεριϊσταμένη, αὐτὰρ ὅ γ’ ἥρως εὗδ', ὑπὸ δ’ ἔστρωτο ῥινὸν βοὸς ἀγραύλοιο, αὐτὰρ
 ὑπὸ κράτεσφι τάπης τετάνυστο φαεινός. Φοβερὸν δέ, φασί, ἐνταῦθα σχῆμα,
 εἰ οὕτως οἱ ἑταῖροι τρόπον τινὰ περιχαρακοῦσι τὸν ἡγεμόνα. δηλοῖ δὲ τοῦτο
 καὶ τὴν εἰς μάχην αὐτῶν ἑτοιμότητα. διὸ τοὺς Θρᾷκας μετ’ ὀλίγα σκώπτων
 ἐκ τοῦ ἐναντίου τὰ ὅπλα φησὶν ἐπὶ χθονὶ αὐτοῖς κεῖσθαι εὖ κατὰ κόσμον, ὡς
 οἷον συμπεπτωκότα τοῖς ἀναπίπτουσιν. </comment>

<comment>
<ref>10.153</ref> Ἰστέον δὲ ὅτι τὸ ἐπὶ σαυρωτήρων ὀρθὰ πεπηγέναι τὰ ὅπλα ἐξεκόπη χρόνοις πολλοῖς ὕστερον, ἔγχους νύκτωρ







 
 καταπεσόντος καὶ πτυρμὸν πολὺν στρατῷ τινι ἐμποιήσαντος. Σαυρωτὴρ
 δέ ἐστι σιδήριον κοῖλον ἐξ ἄκρου ὀξύ, ᾧ ἐντιθέμενον τὸ ὀπίσω ἄκρον τοῦ
 δόρατος ὀρθὸν αὐτὸ κατὰ σκόλοπα, ἤγουν σταυρόν, ἑστάναι ποιεῖ πηγνύμενον
 κατὰ γῆς. ὅθεν καὶ τὴν κλῆσιν ἔσχεν, ὡς οἷα σταυρωτὴρ δόρατος. Οἱ δὲ παλαιοὶ
 οὕτω συντομώτερον γράφουσι: σαυρωτὴρ τὸ ἐν τῷ ἑτέρῳ ἄκρῳ τοῦ δόρατος
 ἔσχατον ὀπίσθιον σιδήρειον κέντρον. Ὁ δὲ σαυρωτὴρ καλεῖται παρ’ Ὁμήρῳ
 καὶ οὐρίαχος, ὡς εἴ τις εἴποι τὸ οὐραῖον καὶ ἄκρον τοῦ δόρατος. οὗ παραγωγὴ
 ὁμοία τῷ νηπίαχος. Ἢ καὶ ἄλλως, οὐρίαχος, ἐξ οὗ ὀρούει ἰαχή, ἐάν τις, ὡς
 εἰκός, ὑπ’ αὐτοῦ βληθείη ποτέ. Παρὰ δὲ ἑτέροις καὶ κρόσφος καλεῖται ἢ
 γρόσφος διὰ τοῦ <rs type="waw">γ</rs> , εἰ καὶ ἡ πλείων χρῆσις ἑλεπόλεως εἶδος οἶδε τὸν γρόσφον.
 ἔτι δὲ καὶ στύραξ ὁ σαυρωτὴρ ὀνομάζεται, ἐφ’ οὗ δηλαδή ἔστι τὸ δόρυ στῆναι,
 οἱονεὶ στήραξ καὶ κατὰ τροπὴν στύραξ, ὥσπερ καὶ στῶ στήσω στῆλος καὶ
 στύλος. χρῆσις τούτου καὶ παρὰ Θουκυδίδῃ, εἰπόντι ἀνοῖξαί τινα τὴν πύλην
 ἐν Πλαταιαῖς ἀκοντίου στύρακι. Ὅτι δὲ τῷ εἰρημένῳ στύρακι ἀντίκειται
 κατὰ θάτερον μέρος τοῦ δόρατος ὁ καὶ παρ’ Ὁμήρῳ πόρκης, περὶ οὗ ἐρρέθη
 ἑτέρωθι πλατύτερον, δηλοῖ καὶ ὁ γράψας οὕτω: πόρκης ἐπιδορατίδος δακτύλιος,
 ἀφ’ οὗ καὶ τὰ στρογγύλα καὶ κρικώδη πορκώδη λέγεται. καὶ τοῦτο μὲν τοιοῦτον. Τὸ δὲ ἐπὶ σαυρωτῆρος προσηγορικῷ λόγῳ ἀντὶ τοῦ ἐπὶ σαυρωτήρων.








 
 οὐ γὰρ εἷς ἅπασιν ἦν σαυρωτήρ. ἢ προσλογιστέον τῇ ἐννοίᾳ ἔξωθεν τὸ ἕκαστον,
 ἵνα λέγῃ ὅτι τὰ ἔγχεα ὀρθὰ ἕκαστον ἐπὶ σαυρωτῆρος ἐλήλατο. Τὸ δὲ ἐλήλατο
 δηλοῖ μὲν τὸ ἐπεπήγει. καὶ ἔστιν ἡ λέξις σύστοιχος τῷ τεῖχος ἤλασε. πυργηδὸν
 γὰρ οἷον καὶ τὸ ὀρθὸν ἔγχος ἀνέστηκε. καὶ ἄλλως δὲ τὸ ἐλᾶν ἐνταῦθα τὴν εἰς
 ὕψος ἀνάτασιν δηλοῖ, ὡς καὶ ἐπὶ τῆς ἐλάτης τοῦ φυτοῦ. </comment>

<comment>
<ref>10.154</ref> Ἡ δὲ λαμπηδὼν
 τῆς αἰχμῆς ἀρετὴν δηλοῖ ὅπλου. διὸ ἐπιμελητέα ἦν τοῖς ἥρωσι καὶ ἡ τῶν
 ὅπλων σμῆξις, ὡς δηλοῖ καὶ τὸ θωρήκων τε νεοσμήκτων. Τοῦτο δὲ συντελεῖ
 καὶ εἰς γνῶσιν τοῦ πυρός, ὅπερ ἐν τοῖς φθάσασιν ἐκ τῶν ὅπλων τοῦ Διομήδους
 ἀνήπτετο. εἰ γὰρ ὡς ἀστραπὴ τῆλε ὁ χαλκὸς τοῦ ἔγχους ἔλαμπε, τοιοῦτόν τι
 καὶ τὸ ἐκεῖ δαιόμενον πῦρ νοηθήσεται. </comment>

<comment>
<ref>10.155</ref> Τὸ δὲ στρῶμα τοῦ βοός
 εὐνὴ οὐ μαλακὴ κατὰ τὰς ἤδη ῥηθείσας γεροντικάς, ἀλλὰ νέῳ ἥρωϊ στρατιώτῃ
 πρέπουσα. εἰ δὲ οἱ ἐν Ὀδυσσείᾳ μνηστῆρες ἐπικάθηνται μόνον βοῶν ῥινοῖς,
 ἄλλως ἁπαλῶς εὕδοντες, τρυφῆς ἐκεῖνα παίγνια, ταῦτα δὲ σπουδαίας μάχης
 σκευαί. Ἀγραύλου δὲ βοὸς τὸ δέρμα ὅτι τε, ὡς εἰκός, ἀπὸ λείας πεπόρισται
 καὶ εἰς ἔνδειξιν τοῦ καὶ στερεῶς ἔχειν διὰ τὴν ἀπὸ γυμνασίας πυκνότητα.
 Ἐν τούτοις δὲ ὅρα καὶ ὅτι ἀμφιβολίας σχῆμά ἐστιν ἐν τῷ τὸν Διομήδην ἐκτὸς
 εἶναι κλισίης σὺν τεύχεσιν, ἄδηλον γὰρ εἴτε παράκειται αὐτῷ τὰ ὅπλα εἴτε
 ἐνδέδυται αὐτά, καὶ ὅτι εἰπὼν περὶ τῶν ἀμφὶ τὸν Διομήδην, ὡς ὑπὸ κρασὶν
 ἔχον ἀσπίδας, ἐπὶ Διομήδους φησίν, ὅτι ὑπὸ κράτεσφι τάπης τετάνυστο.
 Καὶ ἐπλήθυνε, καθὰ πρὸ ὀλίγου ἡρωϊκὰ στήθη ἐν τῷ κραδίη ἔξω στηθέων,
 καὶ ἀλλαχοῦ τῷ Αἴαντι τὰ πρόσωπα διὰ μεγέθους μεγαλοπρέπειαν, οὕτω καὶ
 τῷ Διομήδει τὴν κεφαλήν. ὅθεν καὶ τετανύσθαι φησὶ τὸν τάπητα συμμετρούμενον τῷ πολλῷ τῆς κεφαλῆς. Ἐν τούτοις δὲ ὅρα καὶ τὴν <rs type="waw">ὑπο</rs> πρόθεσιν
 συνήθως τῷ ποιητῇ συνταχθεῖσαν δοτικαῖς. </comment>

<comment>
<ref>10.156</ref> Φαεινὸς δὲ ὁ ῥηθεὶς
 τάπης, ἐπείπερ ἐχρῆν λαμπρὸν αὐτὸν εἶναι τῷ ἥρωϊ. ὅπερ οὐ τρυφὴν κατηγορεῖ,
 ἀλλὰ μεγαλοπρεπές τι καὶ αὐτὸ ὑποδηλοῖ. Σημείωσαι δὲ ὅτι ὁ τάπης καὶ
 νῦν ἐπὶ προσκεφαλαίου ἐλήφθη. ὅλως γὰρ οἱ τάπητες δοκοῦσιν ὑποκεῖσθαι
 τοῖς ἀνακεκλιμένοις. Ὅθεν καὶ ἡ λέξις παρὰ τὸ πατεῖσθαι παρῆκται. πάτης
 γάρ τις ὁ τάπης ἐστὶ κατὰ μετάθεσιν, ὁποίαν πάσχει καὶ ὁ ταπεινός ἐκ τοῦ
 πάτου παραγόμενος. </comment>

<comment>
<ref>10.157 — 9</ref> Ὅτι τὸν Διομήδην, κοιμώμενον βαθὺν ὕπνον







 
 διὰ τοὺς μεθ’ ἡμέραν κόπους, παραστὰς ὁ Νέστωρ ἀνήγειρε λὰξ ποδὶ κινήσας,
 ὤτρυνέ τε νείκεσέ τ’ ἄντην, ὅ ἐστιν ἐφιλονείκησεν ἀντικρὺ καί, ὅ φασι, κατὰ
 πρόσωπον ἔγρεο, Τυδέος υἱέ, τί πάννυχον ὕπνον ἀωτεῖς, ὃ δὴ ῥαθύμῳ ἀνδρὶ
 ἐπιλεχθήσεται. </comment>

<comment>
<ref>10.162</ref> Ὃ δ’ ἐξ ὕπνου μάλα κραιπνῶς ἀνώρουσεν, οὐκ
 ἔχων εἰπεῖν παροιμιακῶς καὶ αὐτὸς τὸ ὥστ’ οὐχ’ ὕπνῳ γ’ εὕδοντά μ’ ἐξεγείρεις, ὃ κεῖται παρὰ τῷ Σοφοκλεῖ. Καὶ ὅρα ὅτι λείπει κἀνταῦθα λέξις. τὸ
 γὰρ πληρέστατον οὕτως ἂν ἦν: ὤτρυνεν εἰπὼν ἔγρεο, Τυδέος υἱέ. </comment>

<comment>
<ref>10.158</ref>
 Λὰξ δὲ κινεῖ ὁ γέρων τὸν ἥρωα, ὀνειδίζων τρόπον τινὰ τὸ ἀφυλάκτως ὑπνοῦν,
 καὶ ὡς ἐντεῦθεν οὕτως ἂν ἀνωϊστὶ καὶ πολέμιος ἐπιστὰς αὐτὸν ἔβλαψεν. 
 Ἔστι δὲ τὸ λάξ, ὡς καὶ ἐν Ὀδυσσείᾳ, ποιότητος ἐπίρρημα, καὶ δηλοῖ τὸ
 ληκτικῶς, ἤγουν τῷ λήγοντι μέρει τοῦ ποδός, ὅ ἐστι τοῖς δακτύλοις ἢ καὶ
 τῷ πέλματι. καὶ ἔστι τὸ ποδί ἐφερμηνευτικὸν τοῦ λάξ, τεθὲν πρὸς πλείω
 σαφήνειαν. Ὡς γὰρ ἐκ τοῦ λήγω λήξω λήξ καὶ λάξ, καθὰ καὶ προδεδήλωται,
 οὕτω καὶ πούς ἀπὸ τοῦ παύσω. ταὐτὸν δὲ λήξω καὶ παύσω εἰπεῖν. ἄλλως
 μέντοι ἤρκει πρὸς αὐτοτελῆ ἔννοιαν καὶ μόνον τὸ λάξ, ὡς δηλοῖ τὸ λὰξ
 ἔνθορ’ ἀφραδίῃσιν. Ἰστέον δὲ ὅτι τὸ λὰξ κινήσας παρήγαγεν ἐν τῇ τραγῳδίᾳ
 τὸ λαξπάτητον περὶ οὗ καὶ αὐτοῦ προείρηται. Ἔστι δὲ καὶ ἄλλως λὰξ κατὰ
 τοὺς παλαιοὺς ἀντὶ τοῦ τῷ ὑποκάτω μέρει τῶν τοῦ ποδὸς δακτύλων. καθ'
 ἑτέρους δὲ τὸ μόνῳ τῷ μεγάλῳ δακτύλῳ τοῦ ποδός. </comment>

<comment>
<ref>10.159</ref> Τὸ δὲ ἀωτεῖς








 
 τί τε δηλοῖ καὶ ὅπως ἐτυμολογεῖται, καὶ ἐν τοῖς εἰς τὴν Ὀδύσσειαν ἀκριβέστερον εἴρηται. Νῦν δὲ ῥητέον ἐπιτόμως, ὅτι τῷ ἀωτεῖν οὐκ ἔγκειται τὸ ὦς
 ὠτός κατά τινας διὰ τὸ τοὺς κοιμωμένους μὴ χρῆσθαι ὠτίοις εἰς ἀκοήν, ἀλλὰ
 τὸ ἄωτον, ὅπερ ἐστιν ἄνθος, ἵνα ᾖ ἀωτεῖν ὕπνον τὸ ἀπανθίζειν. τοῦτο δὲ διὰ
 τὸ καθ’ ὕπνον ἡδὺ καὶ οἷον ἀνθηρόν, αὐτὸ δὲ διὰ τὸ δοκεῖν ἀνθεῖν καθ’ ὑγίειαν
 τοὺς πάννυχον ὕπνον εὕδοντας. ὡς ὅ γε μὴ τοιοῦτος ὕπνος, ἀλλὰ περικεκομμένος
 καὶ ἔμφροντις, οὐκ ἂν ἀωτεῖσθαι κυρίως λέγοιτο. Καὶ οὕτω μὲν ὁ γέρων
 Νέστωρ πρὸς τὸν Διομήδην. ἐκεῖνος δὲ ταχύ, καθὰ ἐρρέθη, ἀναπηδήσας, ὡς
 ἔπρεπε, φησὶν ἅπερ ἁρμόττει παντὶ φερεπόνῳ γέροντι </comment>

<comment>
<ref>10.164 et 167</ref> Σχέτλιός
 ἐσσι, γεραιέ: σὺ μὲν πόνου οὔ ποτε λήγεις. ὅπερ παραφράζων κατωτέρω φησὶ
 σὺ δ’ ἀμήχανός ἐσσι, γεραιέ, ὅ ἐστιν ἀνίκητος, ἀνένδοτος, καθ’ οὗ οὐκ ἔστι
 τι μηχανήσασθαι. ταῦτα δὲ λέγει μὲν ὁ Διομήδης ἀληθῶς. τοιοῦτος γὰρ ὁ
 Νέστωρ. κατὰ δὲ τοὺς παλαιοὺς εἰώθασι καὶ ἄλλως οἱ ἀμελείας κρινόμενοι
 πολυπονίαν τοῖς αἰτιωμένοις ἀντεγκαλεῖν, τῷ ἐκείνων ἐπαίνῳ τοὺς οἰκείους
 ἀπαλείφοντες ψόγους, ὡς μὴ αὐτῶν πονούντων ἧττον τοῦ δέοντος, ἀλλ’ ἐκείνων
 περαιτέρω τοῦ δυνατοῦ καὶ ὑπὲρ φύσιν φιλοπονούντων. </comment>

<comment>
<ref>10.169</ref> Σημείωσαι
 δὲ ὅτι ὁ γέρων συναινέσει καὶ αὐτὸς τοῖς τοῦ Διομήδους λόγοις, εἰπὼν ναὶ
 δὴ ταῦτά γε πάντα φίλος κατὰ μοῖραν ἔειπες καὶ ἑξῆς. Γίνεται δὲ τοῦτο οὐ
 μόνον διὰ τὴν ἀλήθειαν τῶν λαληθέντων, ἀλλὰ καὶ ὑπενδιδόντος τοῦ γέροντος
 διὰ τὸν οἰκεῖον ἔπαινον, ἐπειδὴ μαλακὸν οὐ μόνον ὁ ὕπνος κατὰ τὸν ποιητήν,
 ἀλλ’ ἤδη καὶ ὁ ἔπαινος. μαλακὸν γὰρ ποιεῖ καὶ αὐτὸς ὡς τὰ πολλὰ καὶ διαχαυνοῖ τὸν φιλέπαινον, χαίροντα φύσει τοῖς ὑπὲρ ἑαυτοῦ λόγοις. </comment>

<comment>
<ref>10.166</ref>








 
 Ὅρα δ’ ἐνταῦθα ὅτι τε ἀμήχανος οὐχ’ ὡς ἐν ἄλλοις ὁ ἀπορῶν καὶ μὴ ἔχων τί
 μηχανήσεται, ἀλλ', ὡς ἐρρέθη, ὁ ἀνίκητος, κατὰ πόλιν ἀπολιόρκητον μηχαναῖς
 ἑλεπόλεων, ὃ δὴ καὶ ἐπὶ Ἥρας που λέγεται, ὅπου καὶ τὸ κακομήχανον ἡ
 λέξις δηλοῖ. </comment>

<comment>
<ref>10.164</ref> Καὶ ὅτι τὸ σχέτλιος οὐχ’ ὑβριστικὴ λέξις, ἀλλὰ καρτερίας, ὅ ἐστι φερεπονίας, σημαντική, ἵνα δηλοῖ τὸν ἀνασχέσθαι καὶ τλῆναι
 δυνάμενον. διὸ καὶ εἰς ἑρμηνείαν ἐπῆκται τὸ σὺ μὲν πόνου οὔποτε λήγεις,
 ὡς ὅμοιον ὂν φάναι σχέτλιον καὶ οὔποτε λήγοντα πόνου. Οἱ δὲ παλαιοὶ καὶ
 ταῦτά φασι: σχέτλιός ἐστι μὲν καὶ ὁ ἄξια ποιῶν ἀγανακτήσεως, ὅθεν καὶ τὸ
 σχετλιάζειν. Λέγεται δὲ οὕτω καὶ ὁ καρτερικός, ἤγουν σχετικὸς καὶ ὑπομενετικὸς
 καί, ὡς εἰπεῖν, οὔποτε πόνου λήγων, καὶ ὁ ἐπέκεινα δὲ τοῦ δέοντος εἴς τι
 ὁρμῶν καὶ πάνυ δραστήριος, ὃν ἔδει σχέσθαι καὶ τλῆναι. Ἢ καὶ ἄλλως,
 σχέτλιος ὁ ἐφεκτικὸς καὶ τλητικὸς καὶ μὴ εὐμετακίνητος καὶ εὐπειθής. διὸ
 καὶ Αἴας τὸν Ἀχιλλέα σχέτλιον εἰπὼν νηλῆ λέγει ἐκεῖνον. Ἢ δὲ νεωτέρα
 χρῆσις ἐκαινοτόμησε, σχέτλιον ἑρμηνεύσασα τὸν ἄδικον, ὅπερ ἐνταῦθα οὐκ
 ἂν προσαρμόττοι. οὐ γὰρ ἂν λόγον ἔχοι ἄδικα λέγειν τὸν Νέστορα. εἰπεῖν








 
 γὰρ ἀκριβῶς, ἐλεημόνως προσέφη ὁ Διομήδης τὸν γέροντα σχέτλιον, παθαινόμενος, οὐ μὴν ὑβρίζων. καὶ τοῦτο δηλοῖ αὐτὸς ὁ Νέστωρ μετ’ ὀλίγα ἐν τῷ
 εἴ μ’ ἐλεαίρεις. Ἰστέον δὲ καὶ ὅτι ἐν διαφόρῳ σημασίᾳ ταὐτότης ἐτυμολογίας
 ἐστὶ τῷ σχετλίῳ καὶ τῇ ἐχέτλῃ. σχέτλιός τε γὰρ παρὰ τὸ σχέσθαι καὶ τλῆναι,
 ὡς εἴρηται, καὶ ἐχέτλη δέ, ἧς ἔχεται τλητικῶς τις διὰ τὸ κατ’ αὐτὴν ἐπίπονον.
 </comment>

<comment>
<ref>10.160</ref> Ἐν τούτῳ δὲ τῷ τόπῳ κεῖται καὶ ἀί̈ειν τὸ εἰδέναι, ἢ γενικῶς τὸ
 αἰσθάνεσθαι. καὶ θρῳσμὸς ὁ ὑψηλὸς τόπος καὶ γήλοφος, ὁ οἷον ἀναθρῴσκων
 καὶ μὴ κατὰ πεδιάδα κείμενος. Φησὶ γὰρ οὐκ ἀί̈εις, ὡς Τρῶες ἐπὶ θρῳσμῷ
 πεδίοιο κάθηνται ἄγχι νεῶν. </comment>

<comment>
<ref>10.161</ref> Ὁ καὶ ἑρμηνεύων ἐπάγει ὀλίγος δέ
 τε χῶρος ἐρύκει, ὡς ταὐτὸν ὂν τοπικῶς τὸ ἄγχι καὶ τὸ ὀλίγον εἶναι τὸν μεταξὺ
 τόπον, ὡς εἴπερ ἐπὶ μεταιχμίου τοῦτο εἶπε, πλὴν ὅσον τὸ μὲν ἄγχι μία λέξις
 ἐστί, τὸ δὲ ἐφεξῆς αὐτοῦ περιπέφρασται. ὅπερ πρὸ ὀλίγου καὶ ἄλλως ἔφρασεν,
 εἰπὼν δυσμενέες ἄνδρες σχεδὸν εἵαται. </comment>

<comment>
<ref>10.160</ref> Σημείωσαι δὲ ὅτι ἔχει τι
 λεληθυίας ἀστειότητος τὸ Τρῶες ἐπὶ θρῳσμῷ πεδίοιο κάθηνται, ἵνα λέγῃ
 ὡς οἷον ἀντιθετικῶς, ὅτι ἐκάθηντο ἔνθα τὸ πεδίον ἀνέθρῳσκε. Δύναται δὲ καὶ
 ἄλλως θρῳσμὸς λέγεσθαι, ἐφ’ οὗπερ οὐχ’ ἁπλῶς βαίνει τις ὡς ἐπὶ πεδιάδος,
 ἀλλ’ ἀναθρῴσκων. Ἰστέον δὲ καὶ ὡς εἰς ὄνομα οἱονεὶ κύριον τοῦ ῥηθέντος
 γεωλόφου κεῖται ὁ ῥηθεὶς Τρωϊκὸς θρῳσμός. εἰ δὲ καὶ ὁ αὐτός ἐστι τῇ ἀλλαχοῦ
 Καλλικολώνῃ, ζητῆσαι ἄξιον. Δῆλον δὲ ὡς οὐκ ἐξ αὐτοῦ δὴ τοῦ θρῴσκω
 γίνεται ὁ θρῳσμός. αὐτὸς μὲν γὰρ ὄνομά ἐστι ῥηματικὸν ἐκ τοῦ τέθρωσμαι







 
 παθητικοῦ παρακειμένου, τὸ δὲ θρῴσκω καὶ ὅλως τὰ διὰ τοῦ <rs type="waw">σκ</rs> ἐκφερόμενα
 θέματα μέχρι μόνου παρατατικοῦ κλίνονται καὶ οὐ προβαίνουσιν ἐπέκεινα.
 Ἔστιν οὖν θόρω, τὸ πηδῶ, καὶ ἐν συγκοπῇ θρῶ κατὰ τρίτην συζυγίαν, οὗ
 μέλλων θρώσω, καὶ ἡ λοιπὴ καθεξῆς κίνησις, ἐξ ἧς ὁ θρῳσμός. </comment>

<comment>
<ref>10.165 — 7</ref>
 Κεῖται δ’ ἐνταῦθα καὶ τὸ ἔπειτα περιττὸν ἐν τῷ οὔ νυ καὶ ἄλλοι ἔασι νεώτεροι
 υἷες Ἀχαιῶν, οἵ κεν ἔπειτα ἕκαστον ἐγείρειαν πάντῃ ἐποιχόμενοι, ὅπερ
 λεχθῆναι οἰκεῖον ἐπὶ τῶν ὀφειλόντων ἀναγκαίως ἐγείρειν τινάς. φανερῶς
 γὰρ ἐν τούτοις τὸ ἕπειτα περιττὴν ἔχει παραπλήρωσιν, ὡς καὶ τὸ ἔχειν ἐν τῷ
 
 
 τό γε νῦν ἔχον, καὶ ἄλλα πολλά, περὶ ὧν καὶ προγέγραπται. Σημείωσαι δὲ
 καὶ ὅτι πάνυ δεξιῶς ὁ Νέστωρ τὸν μὲν Ἀγαμέμνονα ἐθάρσυνε τεταπεινωμένον
 καὶ καταπεπληγμένον ὑπὸ τῆς συμφορᾶς καὶ εὔελπιν ἔθετο, τὸν Διομήδην δὲ
 ἀμελοῦντα καὶ καθεύδοντα ἐκφοβεῖ. δεῖ γάρ, φασίν, τὸν ἔχοντα νοῦν τοὺς
 μὲν πεφοβημένους θαρσύνειν, τοὺς δὲ θαρροῦντας συστέλλειν τῷ φόβῳ, ἵνα
 μήτε τῷ δέει τις ἐκπλήττοιτο μήτε τῷ θάρσει ἀπαράσκευος γίνοιτο. </comment>

<comment>
<ref>10.170 s.</ref>
 Ὅτι εὔπαιδι καὶ πολυλάῳ ἄρχοντι πρέπει λεχθῆναι τὸ τοῦ Νέστορος, ἤγουν τὸ
 εἰσὶ μέν μοι παῖδες ἀμύμονες, εἰσὶ δὲ λαοὶ καὶ πολέες, τῶν κέν τις ἐποιχόμενος
 ποιήσειεν ἂν τόδε τι. </comment>

<comment>
<ref>10.172</ref> Ἀναγκαίας δὲ χρείας δηλωτικὸν τὸ ἀλλὰ
 μάλα μεγάλη χρειὼ βεβίηκεν Ἀχαιούς. </comment>

<comment>
<ref>10.173</ref> Ὅτι παροιμιῶδες τὸ νῦν
 γὰρ δὴ πάντεσσιν ἐπὶ ξυροῦ ἵσταται ἀκμῆς, ἀντὶ τοῦ: νῦν ἐν κινδύνῳ ἐστὶ
 τὰ καθ’ ἡμᾶς καὶ οἷον ἐπ’ αὐτῇ τῇ ὀξύτητι καὶ τομῇ τοῦ ξυροῦ. Σοφοκλῆς
 δὲ παραφράζων αὐτὸ εἶπε ξυρεῖ γὰρ ἐν χρῷ. ἐλήφθη δὲ ἡ παροιμία ἐκ τραυμάτων, ἃ τομῆς ἤδη δέονται. ἐπεὶ δὲ ὁ ξυρὸς ὡς τὰ πολλὰ ὄργανόν ἐστιν ἢ
 σαρκῶν τομῆς ἢ τριχῶν, ἐνενοήσαντο μεταλαβόντες οἱ νεώτεροι ἐπὶ κινδύνων
 ἐξ αὐτοῦ παροιμίας ἑτέρας δύο, ποτὲ μὲν πήματα λέγοντες τομῶντα τὰ τομῆς
 δεόμενα, ποτὲ δὲ τριχὸς φάσκοντες ἠρτῆσθαι τὰ πράγματα. Ἐξ οὗ παραποιήσας
 Θεόκριτος ἔφη τὸ θρὶξ ἀνὰ μέσον. τὸ μέντοι ξυρὸς εἰς ἀκόνην ἑτέραν παρὰ
 τὰ ῥηθέντα ἔχει ἔννοιαν. </comment>

<comment>
<ref>10.174</ref> Ὅτι δὲ κινδυνώδης ἔννοια τὸ ἐπὶ ξυροῦ
 ἵστασθαι ἀκμῆς, δηλοῖ Ὅμηρος ἐπαγαγὼν ἦ μάλα λυγρὸς ὄλεθρος Ἀχαιοῖς








 
 ἠὲ βιῶναι, ὁποῖά τινα καὶ τὰ ἐπικινδύνως ξυρώμενα. ὅτι δὲ ἦν τις ξυρὸς καὶ
 κεφαλὰς τέμνων, αἱ ἱστορίαι δηλοῦσιν. </comment>

<comment>
<ref>10.173 s.</ref> Ἰστέον δὲ καὶ ὅτι ἐν τῷ
 ἐπὶ ξυροῦ ἵσταται λείπει ὄνομα, ἵνα λέγῃ ὅτι ἐπὶ ξυροῦ ἀκμῆς ἵσταται τὰ
 ἡμέτερα, ἤγουν τὰ τῶν Ἀχαιῶν, καὶ ὅτι κἀνταῦθα δηλοῦται ὁμοιότης ἀπαρεμφάτων καὶ ὀνομάτων ἐν τῷ ἦ μάλα λυγρὸς ὄλεθρος ἠὲ βιῶναι. Καὶ γὰρ καὶ
 ὁ ὄλεθρος δύναται ἀπαρεμφάτως φρασθῆναι, οἷον ὅτι ἀνάγκη ὀλοθρευθῆναι,
 καὶ τὸ βιῶναι δὲ ἶσον δύναται ὀνόματι, ὡς ἵνα εἴπῃ ὅτι σήμερον ὄλεθρος ἢ
 βίος τοῖς Ἀχαιοῖς. </comment>

<comment>
<ref>10.175 s.</ref> Ὅτι οἶδεν ὁ ποιητὴς καὶ τὴν φύσιν τοῦ παρὰ
 φιλοσόφοις ἐνδόξου λήμματος. ἐνταῦθα γὰρ τοῦ Διομήδους δόξαντος οἰκτείρειν
 τὸν γέροντα τοῦ πρὸ τῶν νεωτέρων πόνου, λαβὼν τὸν ἐκείνου λόγον ὁ γέρων
 ὡς ἀληθῆ, ὁρμᾶται ἐκ τοῦ ἐκείνῳ δοκοῦντος ὡς ὁμολογουμένου λήμματος, καὶ
 στέλλει εἰς Αἴαντα καὶ Μέγητα εἰπὼν ἄνστησον ἐκείνους, σὺ γάρ ἐσσι
 νεώτερος, εἴ μ’ ἐλεαίρεις, τουτέστιν ἐπειδὴ ἐλεεῖν με φῄς. Ἔνθα ὅρα καὶ
 τὴν ὀνοματικὴν ἐπίχυσιν. τὸ γὰρ ἐγείρειν καὶ ἀνεγείρειν, ἃ πρὸ τούτου ἐρρέθη,
 ἀνιστᾶν ἐνταῦθά φησιν ἐν τῷ Αἴαντα ἄνστησον, καὶ τοὺς δὲ ἀνστήσας ἄγεν.
 τὸ δὲ Αἴαντα ἄνστησον πρὸ τούτων ἄλλως ἔφρασε κάλεσον εἰπών. Τὸ
 δὲ ἄγειν καὶ ἐνταῦθα ταὐτόν ἐστι τῷ προάγειν καὶ ὁδηγεῖν, ἐξ οὗ καὶ ὁ λοχαγὸς
 καὶ τὰ ὅμοια. </comment>

<comment>
<ref>10.179</ref> Ὅρα δ’ ἐν τούτοις καὶ τὸ μάλα κραιπνὸν τοῦ Διομήδους.
 Μενέλαος μὲν γὰρ ἤδη ἔσταλται καλέσων Αἴαντα καὶ Ἰδομενέα, φθάνει δὲ
 Διομήδης καλῶν τὸν ταχὺν Αἴαντα, ὡς τοῦ Μενελάου τυχὸν εἰς τὸν μέγαν
 ἐσταλμένου Αἴαντα. εἰ δὲ Μενέλαος ἐποίησε τὸ κελευσθέν, σιωπᾶται κατὰ
 σχῆμα σύνηθες τῷ ποιητῇ, ὃς καὶ αὐτὸ ἐσίγησε τὸ ἐπανελθεῖν τὸν Μενέλαον.
 </comment>

<comment>
<ref>10.180</ref> Ὅτι μιχθῆναι καὶ ἐνταῦθα τὸ ἁπλῶς ὁμοῦ γενέσθαι κατ’ ἐντυχίαν,
 οἷον οἳ δ’ ὅτε δὴ φυλάκεσσιν ἐν ἀγρομένοισιν ἔμιχθεν. </comment>

<comment>
<ref>10.181 s.</ref> Ὅτι τοὺς
 τῶν φυλάκων ἡγήτορας οἱ ἀμφὶ τὸν βασιλέα οὐχ’ εὕδοντας εὗρον, ἀλλὰ ἐγρηγορτὶ σὺν τεύχεσιν εἵατο, ἤγουν ἐκάθηντο, ἕκαστος. Ἀνακεκλίσθαι μὲν γὰρ
 οὐκ ἤθελον, μὴ καὶ κατενεχθῶσιν εἰς ὕπνον, τὸ δὲ ἵστασθαι κάματον αὐτοῖς
 ἔξω καιροῦ ἐνεποίει εἰς οὐδὲν δέον. ὅθεν καθήμενοι ποιοῦσι τὸ μέσον ἀνακλίσεώς
 τε καὶ στάσεως. </comment>

<comment>
<ref>10.183 — 8</ref>. Παραβάλλει δὲ αὐτοὺς καὶ πρὸς κύνας φύλακας ποιμνίων, οἷς ὀξυηκόοις τε οὖσι καὶ νύκτωρ ἀκροασαμένοις θηρὸς καὶ προσδοκῶσι
 τὴν αὐτοῦ ἔφοδον ἔπεισιν ἀγρυπνεῖν, ὡς εἶναι κύνας μὲν ὥσπερ τοὺς Ἀχαιϊκοὺς
 φύλακας, ποίμνιον δὲ τοὺς ἐν νυκτὶ φυλασσομένους Ἀχαιούς, θῆρα δὲ τὸν
 Ἕκτορα, ὃν ἐξαίρων κρατερόφρονα καλεῖ. Ἔχει δὲ ἡ παραβολὴ οὕτως ὡς







 
 δὲ κύνες περὶ μῆλα δυσωρήσονται ἐν αὐλῇ, θηρὸς ἀκούσαντες κρατερόφρονος,
 ὅς τε καθ’ ὕλην ἔρχεται δι’ ὄρεσφι, πολὺς δ’ ὀρυμαγδὸς ἐπ’ αὐτῷ ἀνδρῶν ἠδὲ
 κυνῶν, ἀπό τέ σφισιν ὕπνος ὄλωλεν, ὣς τῶν νήδυμος ὕπνος ἀπὸ βλεφάροισιν
 ὀλώλει, νύκτα φυλασσομένοισι κακήν. Καὶ ὅρα ὡς ἡ παραβολὴ αὕτη ὅλη ὅλῳ
 προσαρμόττει τῷ παραβαλλομένῳ πράγματι, ὡς ἀνωτέρω ἔκκειται, καὶ ὅτι
 οὐχ’ ἁπλῶς οἱ φύλακες, ἀλλ’ οἱ τούτων ἡγήτορες ἐγρηγορότες εὕρηνται, οἷα
 πιθανῶς καὶ αὐτοὶ κληθησόμενοι συμμητιάασθαι, ὡς ἐν τοῖς ἑξῆς δηλοῦται,
 ὅπου καὶ φύλακές τινες συναγείρονται τοῖς κεκλημένοις νῦν εἰς βουλήν, οὓς
 πάντως καὶ ἐγρηγορέναι χρή. οὐ γὰρ τὸν ἁπλῶς ἀλλὰ τὸν βουληφόρον ἄνδρα
 εὐλαβεῖσθαι τὸν μακρὸν ὕπνον χρεών. Ὅρα δὲ καὶ τὸν σχηματισμὸν τοῦ 
 ἀλλ’ ἐγρηγορτὶ ἐκάθηντο. ἦν μὲν γὰρ ἀκόλουθον φάναι, ὡς οὐχὶ εὕδοντας
 εὗρον ἀλλὰ καθημένους, ὁ δὲ ἄλλως ἔφρασεν, οὔτε σολοικίσας, καὶ σχηματίσας
 δὲ καινότερον. </comment>

<comment>
<ref>10.183</ref> Μῆλα δὲ καὶ νῦν ὡς ἐκ μέρους τὰ ἁπλῶς θρέμματα
 λέγει. Τὸ δὲ δυσωρεῖν παρῆκται μὲν ὁμοίως τῷ ἀρκυωρεῖν, ὃ ἐν τοῖς Περὶ
 προνοίας κεῖται παρὰ τῷ Αἰλιανῷ, ἔχει δὲ ὁμοιότητα συνθέσεως καὶ πρὸς
 τὸ πολυωρεῖν. Δηλοῖ δὲ τὸ δυσφυλακτεῖν, ἤγουν κακοπαθεῖν ἐν τῷ φυλάσσειν,
 ὡς ὁ ποιητὴς ἑρμηνεύει παραφράσας ἐν τῷ νύκτα φυλασσομένοισι κακήν.
 τὸ μὲν γὰρ <rs type="waw">δυσ</rs> ἐπὶ κακοῦ, ὠρεῖν δὲ τὸ φυλάσσειν. ὥστε ταὐτὸν δυσωρεῖν
 καὶ νύκτα κακὴν φυλάσσεσθαι ἤγουν φυλάσσειν. Τῆς δὲ ῥηθείσης αὐλῆς παράγωγον ἡ ποιμενικὴ αὖλις καὶ ἔπαυλις καὶ τὸ αὔλιον. </comment>

<comment>
<ref>10.184</ref> Τὸ δὲ καρτερόφρονος εὐγενεῖς ὑπογράφει κύνας, οἷς ἔργον περιφρονεῖν μὲν τὰ φαῦλα θηρία,
 ἐπιστρέφεσθαι δὲ τῶν κρατερῶν. ὁποῖοι καὶ οἱ παρ’ Ἰνδοῖς κύνες, οὓς ἄλλοι
 τε ἱστοροῦσι καὶ ὁ σοφὸς Θεμίστιος, γράψας, ὡς καὶ ἀλλαχοῦ δηλοῦται, κύνα
 Ἰνδὸν λέοντι μὲν ἐπεξιέναι καὶ παρδάλει, λύκους δὲ ὑπερορᾶν καὶ ἀλώπεκας.
 </comment>

<comment>
<ref>10.185</ref> Ὁ δὲ ὀρυμαγδός ἐνταῦθα κυριολεκτεῖται εἰς δήλωσιν ὀνοματοποιηθὲν








 
 τοῦ ἐν ὄρεσι θορύβου. καθ’ ὕλην γὰρ ὑπόκειται τὰ τῆς παραβολῆς. ὃ καὶ ὁ
 ποιητὴς ἑρμηνεύων φησὶν ἐν ὄρεσφι. διὸ καί πως παρηχητικῶς ἐσχημάτισται
 τὸ ἐν ὄρεσφι πολὺς ὀρυμαγδός. </comment>

<comment>
<ref>10.186</ref> Τὸ δὲ ἀπόλωλεν ὕπνος σώφρων
 ἐστὶν ὑπερβολή. δηλοῖ γάρ, ὡς οὐδ’ εἴπερ ὑπνῶσαι βουληθεῖεν, δυνήσονται
 διὰ τὸ δυσεύρετον τοῦ ἤδη ἀπολωλότος ὕπνου. Γέγηθε δὲ τῇ λέξει ταύτῃ ὁ
 ποιητής, διὸ καὶ δὶς αὐτῇ ἐχρήσατο, πρῶτον μὲν φράσας γοργότερον, εἶτα
 καὶ περιφράσας, ὡς γέγραπται ἀνωτέρω. </comment>

<comment>
<ref>10.188 s.</ref> Ὅτι προσοχὴν φυλάκων
 δηλοῖ τὸ πεδίονδε γὰρ αἰεὶ τετράφατο, ὅτε τινῶν ἀί̈οιεν ἰόντων. ὃ καὶ αἴτιον
 ἀγρυπνίας γίνεται. </comment>

<comment>
<ref>10.190</ref> Ὅτι προμηθευτικὸν τὸ τοὺς δ’ ὁ γέρων γήθησεν
 ἰδὼν θάρσυνέ τε μύθῳ. </comment>

<comment>
<ref>10.192 s.</ref> Ὅτι ἀποδεξάμενος τοὺς φύλακας ὁ γέρων
 Νέστωρ τῆς ἐγρηγόρσεως θαρσύνει αὐτοὺς εἰπὼν οὕτω νῦν, φίλα τέκνα,
 φυλάσσετε, μηδέ τινα ὕπνος αἱρείτω, μὴ χάρμα γενώμεθα δυσμενέεσσι. Καὶ
 ὅρα ὅπως τε βραχυλογεῖ ἐν καιρῷ ὁ ἐν ἄλλοις πλατὺς ῥήτωρ, καὶ ὡς τὸ πάντας
 κυδαίνειν καὶ μὴ μεγαλίζεσθαι πραγματικῶς δεδίδαχεν. Οὐ γὰρ πέπονας οὐδὲ
 φίλους ἑταίρους ἤ τι τοιοῦτον τοὺς φύλακας καλεῖ, ἀλλὰ φίλα τέκνα, ὃ καὶ
 Θρασυμήδην ἂν προσεῖπε, τὸν οἰκεῖον υἱὸν τὸν καὶ αὐτὸν συνεπιστατοῦντα
 τοῖς φύλαξι. Καὶ ὅρα τὸ φίλα τέκνα φυλάσσετε παρηχήσει ἐοικός, ἣν
 Ὅμηρος μὲν οὐκ ἐπετηδεύσατο, ἄλλοι δὲ πρὸ ἔργου ἔσχον, ἐν οἷς καὶ ὁ γράψας
 τὸ Φυλέα φίλον θεοῖς, ὡς καὶ ἀλλαχοῦ δηλοῦται πλατύτερον. τοιούτου δέ
 πως τύπου σὺν ἄλλοις πολλοῖς δεδηλωμένοις καὶ τὸ τί κοινὸν κυνὶ καὶ βαλανείῳ. Τὸ δὲ μὴ χάρμα γενώμεθα ἔμφασιν ἔχει ἐτυμολογικὴν τῆς χάρμης,
 ὡς τῶν δυσμενῶν χάρμα πασχόντων, εἰ κρατοῦσι μάχης, ἣ χάρμη ἂν εἰκότως
 διὰ τοῦτο λέγοιτο. Ἔχει δέ τι καὶ ἐλλειπτικὸν ὁ τοιοῦτος λόγος. λείπει γὰρ
 τὸ ὑπνώσαντες, ἵνα ᾖ τὸ πλῆρες: μὴ καὶ ὑπνώσαντες ἐπίχαρτοι γενώμεθα τοῖς







 
 ἐχθροῖς. </comment>

<comment>
<ref>10.194</ref> Ὅτι ὑπὲρ γεροντικὴν προθυμίαν ὁ Νέστωρ ἑαυτὸν ἐρεθίζων
 πρῶτος τάφροιο διέσσυτο, ἵνα τῇ τόλμῃ δηλαδὴ καὶ τοὺς φύλακας καὶ τοὺς
 ἅμα ἑπομένους θαρρύνῃ καὶ τοὺς μετὰ μικρὸν δὲ σταλησομένους εἰς κατασκόπευσιν. οὐ γὰρ ἦν ἀνδρῶδες τὸν ἄλλους εἰς κίνδυνον στέλλοντα ἐντὸς αὐτὸν
 τάφρου συστέλλεσθαι καὶ μὴ προϊέναι τολμᾶν. </comment>

<comment>
<ref>10.195 s.</ref> Ὅρα δὲ ὡς γέροντος
 πονουμένου ὀκνοῦσι μὴ οὕτω ποιεῖν ἀναγκαίως καὶ οἱ νεώτεροι. Νέστορος
 γὰρ διελθόντος, ὡς ἐρρέθη, τὴν τάφρον, καὶ οἱ λοιποὶ ἅμ’ ἕποντο Ἀργείων
 βασιλῆες, ὅσοι κεκλήατο βουλήν, οὐ μὴν ἅπαντες, ὅτι μηδὲ ἅπασιν τὸ πρᾶγμα
 ἔγνωσται. Ἔστι δὲ τὸ μὲν κεκλήατο ὑποκρουστικὸν τοῦ τῆς συγκλήτου
 ὀνόματος, τὸ δὲ βουλήν ἐλλειπτικόν. λέγει γὰρ ὅσοι κέκληντο εἰς βουλήν.
 </comment>

<comment>
<ref>10.198 — 200</ref> Ὅτι παραδηλῶν ὁ ποιητὴς πόσον τε ἐγγὺς νηῶν αὖλιν ὁ Ἕκτωρ
 ἔθετο, καὶ εἰς ὅσον οἱ περὶ τὸν Νέστορα βουλευταὶ παρεξῆλθον τῆς τάφρου,
 ἔτι δὲ καὶ ὡς κατὰ κράτος ὁ Ἕκτωρ ἐνίκησε, φησὶ τάφρον δ’ ἐκδιαβάντες
 ὀρυκτὴν ἑδριόωντο ἐν καθαρῷ, ὅθι δὴ νεκύων διεφαίνετο χῶρος πιπτόντων,
 ὅθεν αὖτις ἀπετράπετο ὄβριμος Ἕκτωρ ὀλλὺς Ἀργείους, ὅτε δὴ περὶ νὺξ
 ἐκάλυψε, τὴν γῆν δηλαδὴ καὶ τὰ περὶ γῆν. τοῦτο γὰρ νῦν τῇ Ὁμηρικῇ φράσει
 ἐλλέλειπται, περιφραζούσῃ τὸ νὺξ ἐγένετο. Καὶ ὅρα εἶδος προαναφωνήσεως
 καινοτέρας, ἣν ἐνταῦθα σιωπηρῶς ὁ ποιητὴς ἐσχημάτισε, διδοὺς νοεῖν ὅτι ὁ
 οὕτω δαμασάμενος τοὺς Ἀχαιοὺς Ἕκτωρ, καὶ ὥσπερ ἐκεῖνοι τὴν Τροίαν
 πόρρωθεν, οὕτω μᾶλλον αὐτὸς ἐγγύθεν περικαθίσας τὸ τοῦ ναυστάθμου τεῖχος,
 οὐκ ἂν εἰς αὔριον τοῦ γενναίως πολιορκεῖν ἀπόσχοιτο. Ὅτι δὲ ὀρυκτὴ τάφρος
 κατὰ τοὺς παλαιοὺς ἡ χειρόκμητος πρὸς διαστολὴν τῶν ἄλλως χαραδρουμένων
 τόπων, καὶ ὅτι τὸ ὅθι νεκύων πιπτόντων διεφαίνετο χῶρος ἑρμηνευτικόν
 ἐστι τοῦ ἐν καθαρῷ καὶ ἀλλαχοῦ δηλοῦται. </comment>

<comment>
<ref>10.200</ref> Τὸ δὲ ἀπετράπετο
 διαφορὰν ἔχει τινὰ πρὸς τὸ ἁπλῶς τρέπεσθαι. αὐτὸ μὲν γὰρ ἀκούσιόν ἐστιν
 ὡς τὰ πολλὰ ἐν πολέμῳ, Ἕκτωρ δὲ ἀβίαστος ἀπετράπετο οἷα καὶ νικῶν, εἰ
 μὴ ἄρα καὶ αὐτὸν ἡ νὺξ ἄκοντα ἔτρεψε. Τὸ δὲ ἀποτραπέσθαι μετ’ ὀλίγα καὶ








 
 ἂψ ἀναχωρῆσαι ὁ ποιητὴς ἐρεῖ. </comment>

<comment>
<ref>10.204 — 11</ref> Ὅτι οὐ προστακτικῶς κατὰ
 τοὺς ἀτέχνους στρατηγούς, ἀλλ’ ὑποθετικῶς ἐν εἴδει συμβουλῆς ὁ Νέστωρ
 καὶ ἀπροοιμιάστως, ἐξ αὐτοῦ τοῦ πράγματος ἀρξάμενοσ — οὐ γὰρ προοιμίου
 νῦν ἀλλ’ ὀξυλαβείας ἔδει τῷ καιρῷ — λέγει ὦ φίλοι, οὐκ ἂν δή τις ἀνὴρ
 πεπίθοιτο ἑῷ αὐτοῦ θυμῷ τολμήεντι μετὰ Τρῶας μεγαθύμους ἐλθεῖν, εἴ τινά
 που δηί̈ων ἕλοι ἐσχατόωντα, ἤ τινά που καὶ φῆμιν ἐνὶ Τρώεσσι πύθοιτο,
 καὶ οὕτω μάθοι τί ποτε βουλεύονται οἱ πολέμιοι. </comment>

<comment>
<ref>10.214 — 6</ref> Ἐφ’ οἷς ὁ γέρων
 καὶ ἔπαθλον ἐκφωνεῖ, λέγων ἐν σχήμασιν ἀσυνδέτοις ταῦτά κε πάντα πύθοιτο
 καὶ ἂψ εἰς ἡμέας ἔλθοι ἀσκηθής. μέγα κέν οἱ ὑπουράνιον κλέος εἴη πάντας
 ἐπ’ ἀνθρώπους, καί οἱ δόσις ἔσσεται ἐσθλή: ὅσσοι γὰρ νήεσσιν ἐπικρατέουσιν
 ἄριστοι, τῶν πάντων οἱ ἕκαστος ὄϊν δώσουσι μέλαιναν, θῆλυν, ὑπόρρηνον,
 ὅ ἐστιν ἔγκυον ἢ καὶ ἤδη γεννήσασαν, ὕπαρνον, ῥῆνες γάρ οἱ ἄρνες, ἣν καὶ σεμνύνων λέγει τῇ μέν, ἤγουν ταύτῃ, κτέρας οὐδὲν ὁμοῖον. Τῷ ὄντι γάρ, φασί,
 θαυμάσιον ἀνδρὶ φιλοκάλῳ ἀγέλη μελάνων θρεμμάτων διὰ τὸ σπάνιον, καὶ τὸ
 χρῶμα δὲ τῆς ἀγέλης σύμβολον τῆς ἐν μελαίνῃ νυκτὶ κατορθώσεως, καὶ ἡ
 διὰ τὴν θηλυγονίαν δέ, φασίν, ἐπιμονὴ τοῦ γένους ἐπὶ μήκιστον ἐκτείνει τὸ
 κλέος τῆς πράξεως. </comment>

<comment>
<ref>10.217</ref> Λέγει δὲ ὁ Νέστωρ καὶ ὅτι ὁ τοιοῦτος αἰεὶ ἐν
 δαίτῃσι καὶ εἰλαπίνῃσι παρέσται, ὃ καὶ αὐτὸ λόγου ἦν ἄξιον παρὰ τοῖς παλαιοῖς.
 διὸ καὶ ὁ βασιλεύς που ἀναμιμνῄσκει τινὰ εἰπὼν ὡς, εἰ καὶ οἱ λοιποὶ δαιτρὸν
 πίνουσιν, ἀλλὰ σοὶ πλέων τὸ δέπας ἕστηκε πιεῖν ὥσπερ ἐμοί, καὶ τῷ Ἕκτορι
 δέ που φίλος τις εὕρηται εἰλαπιναστής. καὶ τοιαῦτα μὲν τὰ τοῦ Νέστορος.
 </comment>

<comment>
<ref>10.220 — 3</ref> Ἐπὶ δὲ τούτοις πάντων ἀκὴν γενομένων σιωπῇ, ὁ Διομήδης εἰπών,
 ὅτι Νέστορ, ἔμ’ ὀτρύνει κραδίη καὶ θυμὸς ἀγήνωρ ἀνδρῶν δυσμενέων δῦναι
 στρατὸν ἐγγὺς ἐόντων, ἐπάγει ἀλλ’ εἴ τίς μοι ἀνὴρ ἕποιτο καὶ ἄλλος,
 μᾶλλον θαλπωρὴ καὶ θαρσαλεώτερον ἔσται. </comment>

<comment>
<ref>10.225 — 7</ref> Καὶ οὕτως ἀναδεξάμενος μὲν τὸν ἀγῶνα, ζητήσας δὲ καὶ τὸν συναγωνισόμενον, ἐπάγει αἰτίαν
 τῆς ζητήσεως γνωμικὴν ταύτην σύν τε δύ’ ἐρχομένω καί τε πρὸ ὃ τοῦ ἐνόησεν
 ὅππως κέρδος ἔῃ: μοῦνος δ’ εἴ πέρ τε νοήσει, ἀλλά τέ οἱ βράσσων τε νόος,
 λεπτὴ δέ τε μῆτις, τουτέστι σύνδυο ἐρχομένων, ἢ δύο συνερχομένων
 ἀνδρῶν, τάχα ἂν οὗτος πρὸ τούτου νοήσῃ τι δέον, μόνος δέ, ἤγουν εἷς, κἂν
 τυχόν τι νοήσῃ, ἀλλὰ καὶ ὁ νοῦς αὐτῷ βραχὺς καὶ ἡ μῆτις λεπτή. Καὶ ἔστι
 τὸ πρᾶγμα ὅμοιον σχοίνων πλοκῇ. κἀκεῖ γὰρ ἄλλος ἄλλῳ ἐπισυμπλεκόμενος








 
 ἄρρηκτός ἐστιν, ὁ εἷς δὲ οἷα λεπτότερος θᾶττον ῥήγνυται. λέγει δὲ καὶ ἡ παροιμία
 εἷς ἀνὴρ οὐδεὶς ἀνήρ. διὸ καὶ ὁ Δόλων μόνος εἰς κατασκοπὴν μετ’ ὀλίγα
 σταλεὶς κινδυνεύσει. καὶ ἡ συμβουλὴ δὲ κοινὴν βουλήν τινα δηλοῖ διὰ τῆς
 <rs type="waw">συν</rs> προθέσεως. καὶ τοιαῦτα μὲν ταῦτα. </comment>

<comment>
<ref>10.204</ref> Ὅρα δὲ ὡς ὁ Νέστωρ εἰπὼν
 οὐκ ἂν δή τις ἀνὴρ πεπίθοιτο ἑῷ αὐτοῦ θυμῷ εἰς κοινὸν ἔρριψε τὸν λόγον,
 οὐκ ἐπιλεξάμενος ἕνα τινά. ἦ γὰρ ἂν καὶ ἐκεῖνον τὸν ἕνα ἐλύπησεν ὡς εἰς κίνδυνον
 παραβάλλων, καὶ τοὺς ἄλλους δὲ ὡς ἀτόλμους παρευδοκιμουμένους κατῄσχυνε.
 διὸ αὐθαίρετον ἔριν ἐν τοῖς ἐφεξῆς τοῖς ἀριστεῦσιν ἐνέθετο. Καὶ ἄλλως δέ,
 οἱονεὶ λέγει, ὡς οὐκ ἔστι τις ἀνάγκη ποθὲν οὐδὲ πεισθήσεται ὁ τοιοῦτος ἑτέρῳ
 τινί, ἀλλ’ ἑαυτῷ διὰ τὸ πάντῃ ἑκούσιον. ᾧ καὶ ὁ Διομήδης ἐπιστήσας φησὶν
 ἐμὲ ὀτρύνει κραδίη καὶ τὰ ἑξῆς. Τὸ δὲ ἑῷ αὐτοῦ ἶσόν ἐστι συνθέτῳ ἀντωνυμίᾳ τῇ ἑαυτοῦ, διαλελυμένως ῥηθέν, ὡς καὶ ἀλλαχοῦ πεποίηται. </comment>

<comment>
<ref>10.220</ref> Τοῦ
 δὲ ἑῷ θυμῷ πεπίθοιτο ἑρμηνευτικὸν τὸ ἔμ’ ὀτρύνει κραδίη, ἤγουν ἐγὼ
 πείθω ἐμαυτόν. </comment>

<comment>
<ref>10.205</ref> Τὸ δὲ τολμήεντι δηλοῖ, ὡς οὐ μόνον ἀνδρίας, ἀλλὰ
 καὶ τόλμης μάλιστα τὸ ἔργον δέεται, δι’ ἣν Ὀδυσσεὺς ὡς τὸν λόχον τοῦτον
 τολμήσας τλήμων λέγεται. Διὰ τοῦτο καὶ ὁ Μενέλαος φθάσας δεδιέναι εἶπε
 μή ποτε οὔ τις ὑπόσχηται τοῦτο ἔργον, καὶ τὸν τολμήσοντα ἐξεθείασεν,
 εἰπὼν μάλα ἂν θρασυκάρδιος εἴη. Καὶ Ἕκτωρ δὲ ἐν τοῖς ἑξῆς ὁμοίως λέγει
 μέγα δῶρον δώσειν ἀνδρί, ὃς ἂν τλαίη νηῶν ἐγγὺς ἐλθεῖν. </comment>

<comment>
<ref>10.205</ref> Μεγαθύμους
 δὲ τοὺς Τρῶας οὐχ’ ἁπλῶς ἐπωνόμασεν, ἀλλὰ στρατηγικῶς τὸν λόγον ἀσφαλιζόμενος, ἵνα ἐκφοβήσῃ τοὺς ὑπὲρ τὸ δέον ἀνδριζομένους, οἱονεὶ λέγων ὡς,
 ἐπείπερ οἱ Τρῶες μεγάθυμοι, χρὴ τὸν κατασκοπήσοντα ἑαυτῷ θαρρεῖν ὡς
 ἀξιομάχῳ. διὸ καὶ ὁ βασιλεύς, ὡς ῥηθήσεται, δέδοικε περὶ τῷ ἀδελφῷ, μὴ οὐ
 μεγάθυμος ὢν τολμήσῃ γενέσθαι κατάσκοπος. οὐ γὰρ τόλμης μόνης χρεία
 ἐν τοῖς τοιούτοις, ἀλλ', ὡς εἴρηται, καὶ ἀνδρίας, ἣν ἐνέφηνε τὸ μεγάθυμον,
 ταὐτὸν δὲ εἰπεῖν μεγαλόψυχον. </comment>

<comment>
<ref>10.206</ref> Τὸ δὲ εἴ τινά που ἕλοι ἀντὶ τοῦ
 ὅπως τινὰ κατάσχῃ. καὶ ἔστιν ἐν πολλῇ χρήσει τὸ σχῆμα. εἰώθαμεν γάρ, ὡς
 καὶ προδεδήλωται, λέγειν: εἴ πως τόδε γένηται ἀντὶ τοῦ ὅπως. Σοφοκλῆς δὲ τὸ
 εἴ που εἰς τὸ ἐάν που μεταλαβὼν καθ’ ὁμοίαν ἔννοιαν φράζει τὸ φίλτροις ἐάν








 
 πως τήνδ’ ὑπερβαλούμεθα, μεμηχάνηται τοὖργον, ἤγουν ἐμηχανησάμεθα 
 τόδε, ὅπως τόδε τι ἀνύσωμεν. Ὅρα δ’ ἐνταῦθα καὶ ὡς τὸ τινά που δὶς εἶπεν
 ὁ ποιητὴς ἐν τῷ εἴ τινά που δηί̈ων, καὶ ἐν τῷ ἤ τινά που καὶ φῆμιν, οὐκ
 ἐντραπεὶς οὐδὲ νῦν τὴν καίριον ταυτολογίαν. Τὸ δὲ ἐσχατόωντα παραμυθία
 ἐστὶ τῆς κινδυνώδους ἐπιχειρήσεως, ὡς μὴ χρεὼν δῆθεν ὂν τὸν κατάσκοπον
 τοῦ βάθους γενέσθαι, ἀλλὰ τοῖς ἄκροις καὶ ἐξωτέρω τοῦ στρατοπέδου ἐπιβαλεῖν.
 Εἰ καὶ ὁ Διομήδης ἀγήνορι θυμῷ δῦναι λέγει τὸν δυσμενῆ στρατόν, ὅπερ ταὐτόν
 ἐστι τῷ ἤθελεν Ὀδυσσεὺς καταδῦναι ὅμιλον Τρώων, καὶ τῷ κατέδυ Τρώων
 πόλιν εὐρυάγυιαν, μονονουχὶ λέγων ὁ Διομήδης, ὡς οὐ τοῖς ἐσχάτοις τοῦ στρατοῦ ἐγχειρήσω, ἀλλὰ τῶν βαθυτέρων γενήσομαι. </comment>

<comment>
<ref>10.207</ref> Τὸ δὲ φῆμιν φανερῶς
 διὰ τοῦ <rs type="waw">ι</rs> γράφεται ἀπὸ τοῦ φημίζω φημίσω, καθὰ τὸ αὖλιν ἐκ τοῦ αὐλίζω. τὸ
 μέντοι διὰ τοῦ <rs type="waw">η</rs> γραφόμενον οὐ τὴν ἁπλῶς ἀνθρωπίνην δηλοῖ λαλιάν, ἀλλά τινα
 θειοτέραν δηλωτικὴν τοῦ μέλλοντος, ὁποία καὶ ἡ ὄττα καὶ ἡ κληδὼν καὶ ἡ
 ὀμφή, καθὰ δηλοῖ σαφῶς καὶ ἡ Ὀδύσσεια, ἐν ᾗ καὶ δήμοιο φῆμις τὸ ἐκ τοῦ λαοῦ
 ὄνειδος. </comment>

<comment>
<ref>10.208 — 10</ref> Διὸ καὶ ὁ ποιητὴς ἑρμηνεύων τὴν ἐνταῦθα φῆμιν τὴν
 διὰ τοῦ <rs type="waw">ι</rs> γραφομένην τίς δή ποτέ ἐστιν, ἐπάγει ἅσσα τε μητιόωσι μετὰ
 σφίσιν, ἢ μεμάασιν αὖθι μένειν παρὰ νηυσὶν ἀπόπροθεν, ἠὲ πόλινδε ἂψ ἀναχωρήσουσιν, ἐπεὶ δαμάσαντό γ’ Ἀχαιούς, μονονουχὶ λέγων, ὡς τοῦτό ἐστι νῦν
 φῆμις τὸ πυθέσθαι, ἃ βουλεύονται οἱ Τρῶες. </comment>

<comment>
<ref>10.211</ref> Διὸ καὶ ἐπιφέρει ταῦτά
 κε πάντα πύθοιτο καὶ ἑξῆς, ὡς προέκκειται. </comment>

<comment>
<ref>10.210</ref> Ὅρα δ’ ἐν τοῖς ῥηθεῖσι








 
 καὶ ὅτι τὸ ἂψ ἀναχωρήσουσιν ἀσφαλῶς ἐσχημάτισται πρὸς ῥῆμα πληθυντικόν.
 Ἦν γὰρ οὕτω φράσαι: ἆρα μεμάασιν αὖθι μένειν ἢ ἂψ ἀναχωρῆσαι. </comment>

<comment>
<ref>10.211</ref>
 Τὸ δὲ πύθοιτο ἀρχὴ καὶ αὐτὸ τοῦ πευθῆνα τὸν ἐπίσκοπον λέγεσθαι, καθὰ
 καὶ προγέγραπται. καὶ ἐν τοῖς ἑξῆς δέ φησιν ὁ Ἕκτωρ: τίς ἂν τλαίη νηῶν
 σχεδὸν ἐλθεῖν ἔκ τε πυθέσθαι, καὶ ὁ Δόλων ὡσαύτως. Τὸ δὲ ἂψ ἔλθοι πρὸς
 ἀκρίβειαν ἐννοίας κεῖται. οὐ γὰρ χάρις τῷ κατασκόπῳ, εἰ μόνον ἀπέλθῃ, ἀλλὰ
 καὶ εἰ ὀπίσω ἔλθῃ, τουτέστιν, εἰ ἐπανέλθῃ, ὅπερ ὅμοιόν ἐστι τῷ ἀνωτέρω
 ῥηθέντι παρὰ τοῦ ποιητοῦ, τῷ ἂψ ἀναχωρῆσαι. Ἀκριβέστερον δὲ εἰπεῖν, οὔτε
 ἐλθὼν ὁ κατάσκοπος δίχα τοῦ πυθέσθαι λήψεται γέρας οὔτε μὴ ἂψ ἐλθών.
 οὐ γὰρ ψιλῆς χρεία ἐγχειρήσεως, ἀλλὰ τελείας πράξεως. </comment>

<comment>
<ref>10.211 s.</ref> Τὸ δὲ
 εἰς ἡμέας ἔλθοι ἀσκηθής εἰς ἐντέλειαν τοῦ αὐτοῦ λόγου καὶ αὐτὸ συμβάλλεται. ὡς γὰρ οὐ χάρις τοῦ κατασκοπῆσαι, εἰ μὴ καὶ ἐπανέλθῃ ὁ κατάσκοπος,
 οὕτως οὐκ εὔχαρι οὐδὲ τὸ ἐπανελθεῖν μὲν εἰς τοὺς ἀποστείλαντας, τυχὸν δὲ
 βληθέντα ἢ τρωθέντα, ὡς οὕτω μὴ πάνυ διαρθρωθῆναι τὴν κατασκόπησιν.
 Τὸ δὲ ἀσκηθής ἐστι μὲν λέξις οὐκ εὔχρηστος τῇ καταλογάδην γραφῇ, δηλοῖ
 δὲ τὸν ἀβλαβῆ. ἀπ’ αὐτοῦ δὲ κατὰ ἐναλλαγὴν ἀφώνου ἀνακύπτει ὁ ἀσκητής.
 τὸ δὲ τῆς λέξεως ἔτυμον ζητητέον ἀλλαχοῦ. </comment>

<comment>
<ref>10.213</ref> Τὸ δὲ πάντας ἐπ'
 ἀνθρώπους διασαφητικόν ἐστι τοῦ ὑπουρανίου κλέους, δηλοῦν ὡς οὐ δήπου
 καὶ ἐν ταῖς ἀοικήτοις κλεϊσθήσεται, ἀλλ’ ὅπου ἄνθρωποι. Ἐσθλὴν δὲ δόσιν
 λέγει τὴν τοῦ ῥηθέντος ἐπάθλου, διότι κἂν μικρὸν δοκῇ τὸ δῶρον τῷ εἰς τὸν
 νύκτερον δόλον ἀποθαρρήσαντι, ἀλλὰ τρόπον ἄλλον μέγα κατὰ τοὺς παλαιοὺς
 ὡς ἐκ μεγίστης προφάσεως, καὶ ὁ λαμβάνων δὲ μέγας, ὡς παρὰ τῶν ἰδίων
 ἑκόντων γέρας λαμβάνων, οὐκ αὐτὸς ἀπαιτήσας, ὅπερ ὁ Δόλων ποιεῖ, οὐ λαβὼν







 
 ὑπόσχεσιν ἀλλ’ ἀπαιτήσας αὐτός. </comment>

<comment>
<ref>10.214</ref> Τὸ δὲ ὅσσοι γὰρ νήεσσιν ἐπικρατέουσιν ἄριστοι παρῳδήσας ὁ ποιητὴς ἐν Ὀδυσσείᾳ οὕτω γράφει ἐπὶ τῶν μνηστήρων ὅσσοι γὰρ νήσοισιν ἐπικρατέουσιν ἄριστοι, αὐτὸς ἐν τοῖς ἑαυτοῦ διδάσκων
 καὶ ὅπως χρὴ παρῳδεῖν. </comment>

<comment>
<ref>10.215</ref> Τὸ δὲ ἕκαστος δώσουσιν Ἀττικῶς συντέτακται, ἐπεὶ τὸ ἕκαστος πολλούς τινας δηλοῖ κατὰ διαιρετικὴν ἔννοιαν. καὶ ἔστι
 ταὐτὸν ἕκαστον καὶ πάντας εἰπεῖν. </comment>

<comment>
<ref>10.216</ref> Οἱ δὲ ἄρνες οὐ μόνον ῥῆνες, ὡς
 ἐρρέθη, λέγονται, ἀλλὰ καὶ μᾶλλον ἀρῆνες, ὅθεν οἱ ἄρνες ἐν συγκοπῇ. διὸ
 καὶ ἀρηνοβοσκὸς ὁ προβατοβοσκὸς κατὰ Παυσανίαν, ἐκ μέρους δηλαδή. ἐν
 δὲ ἀνωνύμῳ ῥητορικῷ Λεξικῷ καὶ ἐρενοβοσκὸς ὁ αὐτὸς φέρεται διὰ τοῦ <rs type="waw">ε</rs> .
 Ἰστέον δὲ ὅτι, ὥσπερ διχῶς φέρεται στάχυς καὶ ἄσταχυς καὶ σταφίς καὶ
 ἀσταφίς, οὕτω καὶ ῥήν καὶ ἀρήν, πλὴν ὅσον τὸ ἄσταχυς καὶ τὸ ἀσταφίς Ἀττικὰ ὄντα ἐκ πλεονασμοῦ ἔχει τὸ <rs type="waw">α</rs> , ἐν δέ γε τῷ ἀρήν δοκεῖ φυσικῶς κεῖσθαι
 τὸ <rs type="waw">α</rs> παρὰ τὴν ἀράν, ὃ δηλοῖ τὴν εὐχήν. Τὸ δὲ ταύτῃ οὐδὲν κτέρας ὁμοῖον,
 ἀναλογικῶς, καθὰ καὶ ἀλλαχοῦ δηλοῦται, εἰ καὶ οἱ Ἀττικοὶ προπαροξυτόνως
 ὅμοιον λέγουσιν, ὑπερβολικῶς εἶπεν ὁ καλὸς ῥήτωρ Νέστωρ, οὐκ ἀληθῶς
 λέγων, ἀλλὰ πιθανῶς αὔξων τὸ μικρόν. οὐδὲ γὰρ ἡ τοιαύτη ὄϊς ὑπὲρ πᾶν ἂν
 εἴη κτῆμα. Σκοπητέον δὲ καὶ μήποτε φιλόζῳος ὢν ὁ Διομήδης ἐγείρεται πρὸς
 τὸ τοιοῦτον κτῆμα. ζῴοις γὰρ ἔοικε γεγηθέναι ἤπερ κειμηλίοις. ἵπποις τε
 γὰρ χαίρει, ὡς οἴδαμεν. καὶ νῦν καινοπρεπὲς ἀριστεῖον ἀκούσας τὴν ῥηθεῖσαν
 ὑπόρρηνον μέλαιναν ὄϊν τὴν ἐξ ἑκάστου τῶν ἀρίστων, θαρρεῖ καὶ δι’ αὐτὴν
 ἴσως τὸν μέγαν κίνδυνον. Ἡ μέντοι τύχη ἀνελπίστως καὶ ἕτερον μέγα ἐπιφιλοτιμήσεται ζωϊκὸν φίλτατον γέρας, τοὺς καλοὺς ἵππους τοῦ Ῥήσου ἐν τοῖς
 ἐφεξῆς. </comment>

<comment>
<ref>10.214</ref> Ἐνταῦθα δὲ καὶ ζήτημα πολιτικὸν ἐκκύπτει τοῖς σοφισταῖς







 
 κατὰ ῥητόν, οἶμαι, καὶ διάνοιαν, ἐκ τοῦ ὅσσοι ἄριστοι. ζητήσεως γὰρ ἄξιον
 εἴτε τοὺς βασιλεῖς μόνους νοητέον ἀρίστους εἴτε σὺν αὐτοῖς καὶ τοὺς ἡγεμόνας
 καὶ μέδοντας, ὡς ἐν τοῖς ἑξῆς τοὺς ἀρίστους ὁ ποιητὴς ἑρμηνεύει εἰπών:
 κικλῄσκετο, ἤγουν ἐκάλει, προσεκαλεῖτο, πάντας ἀρίστους, ὅσσοι Τρώων
 ἡγήτορες ἠδὲ μέδοντες. καὶ ἔστιν ἡ ἀμφιβολία ἐξ ὁμωνυμίας. Σημείωσαι
 δὲ καὶ σχῆμα ἐν τούτοις τὸ κατὰ τὸ σιωπώμενον. καὶ γὰρ σιγᾷ τοῦ λοιποῦ
 τὴν τῆς ὑποσχέσεως δόσιν ὁ ποιητὴς εἰς τέλος ἂν πάντως ἐλθοῦσαν. οὐ γὰρ
 δήπουθεν ἐψεύσαντο οἱ Ἀχαιοὶ τὴν ὑπόσχεσιν. ὥστε συνακτέον καὶ ἐκ τούτου,
 ὡς τὰ μὴ ἀναγκαῖα παραλείπει λέγειν ὁ ποιητής. </comment>

<comment>
<ref>10.216</ref> Τὸ δὲ κτέρας
 κατὰ πολυωνυμίαν ταὐτόν ἐστι τῷ κτέαρ καὶ κτῆμα. </comment>

<comment>
<ref>10.217</ref> Τοῦ δὲ δαίτῃσιν
 εὐθεῖα οὐ συνήθης ἡ δαίτη, ἑλομένου τοῦ ποιητοῦ σκληρότερον οὕτω φράσαι.
 ἄλλως γάρ, εἴπερ ἤθελεν, εἶχε κοινότερον εἰπεῖν ἐν δαίτεσσιν. Ἡ δὲ εἰλαπίνη πόθεν παράγεται, δεδήλωται καλῶς ἐν τοῖς εἰς τὴν Ὀδύσσειαν. Ἐν δὲ
 τῷ παρέσται λείπει τὸ ἡμῖν ἢ ἄλλο τι ὅμοιον σιγηθὲν διὰ λόγου ἀσφάλειαν.
 εἰκὸς γὰρ πολλὰς δαῖτας καὶ εἰλαπίνας προβαίνειν, αἷς οὐκ ἂν ὁ τοιοῦτος
 παρῆν. </comment>

<comment>
<ref>10.220</ref> Τὸ δὲ θυμὸς ἀγήνωρ οὐκ ἔχει ψόγον. οὐ γὰρ ἂν εἰς οὐδὲν
 δέον ὁ Διομήδης ἑαυτοῦ καταλέγοι, ὁ καὶ τῷ Ὀδυσσεῖ μετ’ ὀλίγα πρόφρονα
 καρδίαν καὶ θυμὸν ἀγήνορα μαρτυρόμενος. </comment>

<comment>
<ref>10.224</ref> Τὸ δὲ σύν τε δύ’ ἐρχομένω σολοικοφανῶς ἔχει καὶ εἴρηται ἀλλαχόθι περὶ αὐτοῦ. καὶ εἶχε μὲν ὁ
 ποιητὴς ἀπροσκόπτως εἰπεῖν: σύν τε δύ’ ἐρχομένων, ὅδε πρὸ τούτου ἐνόησεν,
 εἵλετο δὲ καὶ νῦν τῷ ἐναγωνίῳ τῆς ἐννοίας ὡς οἷα σχεδιάζων συνεξαλλάξαι
 τὸ σχῆμα καινότερον. ἐπεὶ γὰρ οἱ σύνδυο ἐρχόμενοι οὐχ’ ἕν τι δρῶσιν ἐξ ἀνάγκης
 καὶ τὸ αὐτό, ἀλλ’ ὁ μὲν προνοεῖ, ὀξύτερον, ὡς εἰκός, διατεθείς, ὁ δὲ ὕστερον
 ἐπινοεῖ, ἤρξατο μὲν κἀνταῦθα ἀπὸ εὐθείας σχεδιαστικῶς, ὡς οἷα μέλλων
 ἕν τι ἔργον εἰπεῖν ἀμφοτέρων, γνοὺς δὲ ὡς οὐ δύναται, ἀφίησιν ἀναγκαίως
 καὶ νῦν τὸ ὀρθὸν τῆς συντάξεως καὶ πλαγιάζει καινοπρεπέστερον. Ἦ γὰρ
 οὐκ εἴποις ἂν σολοικίζειν ἐμφανῶς τὸν εἰπόντα: σύν τε δύ’ ἐρχόμενοι οὗτος
 πρὸ τούτου νοεῖ, ὡς καὶ εἴ τις εἴπῃ: οἱ δύο Αἴαντες ὁ ἕτερος μείζων ἦν; ναὶ








 
 πάντως, πλὴν ἀλλ’ ὁ μὲν Σκύθης, ὁ τὸν τοῦ ἵππου χρεμετισμὸν ἀρίστης μουσικῆς
 ὑπερθέμενος, δίδωσι τῆς βαρβάρου γνώμης δίκας τοῖς παλαιοῖς, ὁ δὲ οὕτω
 συμβαρβαρίζειν ἑλόμενος τῷ ποιητῇ μᾶλλον ἤπερ εὐθυρρημονεῖν ἀφελῶς
 εἴη ἂν ῥητόρων ἄριστος. Τὸ δὲ πρὸ ὃ τοῦ ἐνόησεν οὐδ’ ἂν ἔχοι μίμησιν
 πρός τινος, τά τε ἄλλα καὶ τῆς καιριωτάτης γοργότητος ἕνεκεν, ἔτι δὲ καὶ
 τῆς εὐκαίρου στρυφνῆς δυσφραδείας διὰ τὸ τῶν συνερχομένων δύο προσώπων
 ἀόριστον. καὶ ἔστι τοιαύτη τις φράσις κεκλασμένη τῷ ῥυθμῷ καὶ ἐν τοῖς ἐφεξῆς
 που, ἐν τῷ οὔτε ὃ τὸν δύναται ὑποφεύγειν οὔθ’ ὃ διώκειν, περὶ οὗ ἐκεῖσε
 κατὰ καιρὸν ῥηθήσεται. Ἰστέον δὲ καὶ ὅτι ἐν τῷ σύν τε δύο τοῦ τέ συνδέσμου
 λείψαντος τὸ ἀπομεῖναν σύνδυο γράφουσιν οἱ Ἀττικοὶ καθ’ ὁμοιότητα τοῦ
 σύντρεις. καὶ ὅτι τὸ γνωμικὸν τοῦτο εἰς παροιμίαν πεσὸν καὶ ὅ φασι καταμαξευθέν, οὐδὲ προφέρεται πολλάκις ὅλον, ἀλλ’ ἀρκοῦνται οἱ παλαιοὶ μόνον
 εἰπόντες τὸ σύν τε δύο καὶ πλέον οὐδέν, ὡς αὐτίκα τοῦ ἀκροατοῦ συνεπινοοῦντος καὶ τὸ λειπόμενον. Ὁποῖόν τι καὶ ὁ Παραβάτης ποιεῖ ἔν τινι τῶν αὐτοῦ
 ἐπιστολῶν, ἀρξάμενος οὕτως τὸν ἐσθλὸν ἄνδρα, καὶ μηδέν τι πλέον πρὸς
 τελείαν σύνταξιν προσθείς, ὡς πρὸς εἰδότα λαλῶν. ἦν δὲ τὸ πλῆρες ἐκεῖ τὸν
 ἐσθλὸν ἄνδρα χρὴ κλύειν τῶν ἐν τέλει. </comment>

<comment>
<ref>10.225</ref> Τὸ δὲ ὅπως κέρδος ἔῃ ὅμοιόν
 ἐστι τῷ: ὅπως ἂν εἴη κερδαλέον. </comment>

<comment>
<ref>10.226</ref> Τὸ δὲ βράσσων ἅπαξ μὲν ἐνταῦθα
 εἴρηται τῷ ποιητῇ, δηλοῖ δὲ κατὰ τοὺς Γλωσσογράφους τὸν βραδὺν ἢ τὸν








 
 βραχύν, ἀπὸ τοῦ βραδύς βραδίων βράσσων, ἢ ἀπὸ τοῦ βραχύς βραχίων βράσσων,
 ὡς ἐλαχύς ἐλαχίων ἐλάσσων, παχύς παχίων πάσσων. Κατὰ δὲ ἑτέρους βράσσων
 ὁ βρασσόμενος καὶ οὐχ’ ἑστηκὼς ἐφ’ ἑνὸς διὰ τὴν ἀγωνίαν, καὶ μετήνεκται ἡ
 λέξις ἀπὸ τῶν βρασσομένων ὑδάτων. Εἴτε δὲ βραχὺς εἴτε βραδὺς εἴτε βρασσόμενος ἐκεῖνος ὁ εἷς, τοιοῦτος τῷ ποιητῇ ὁ ῥηθεὶς περὶ ἐκείνου λόγος, συνεξομοιωθεὶς τῷ πράγματι, ὡς καὶ ἐν ἄλλοις πολλοῖς φαίνεται γίνεσθαι. Τὸ
 δὲ λεπτὴ μῆτις, ἤγουν ἀσθενής, ἢ ἐκ μεταφορᾶς εἴληπται σχοίνων ἀδρανῶν,
 ὡς πρὸ βραχέων εἴρηται, ἢ καὶ ἀπὸ λειποσάρκων καὶ οὕτως ἰσχνῶν σωμάτων,
 ἃ ὡς ἐπὶ πολὺ ἀσθενέστερα τῶν παχυτέρων εἰσίν. Ἰστέον δὲ καὶ ὅτι ἐν τοῖς
 ῥηθεῖσι στρατηγικὴ ἀνάκρισις περὶ νικησάντων ἐχθρῶν τὸ ἅσσα μητιόωσι
 μετὰ σφίσι καὶ ἑξῆς, ὡς προγέγραπται, καὶ ὅτι τὸ μὲν μέγα ἂν αὐτῷ ὑπουράνιον κλέος εἴη πάντας ἐπ’ ἀνθρώπους μεγίστην δόξαν δηλοῖ. </comment>

<comment>
<ref>10.222 s.</ref>
 Ζήτησις δὲ ἀγαθοῦ συνοδοιπόρου τὸ εἴ τίς μοι ἕποιτο καὶ ἄλλος, μᾶλλον
 θαλπωρὴ καὶ θαρσαλεώτερον ἔσται. Ἔνθα ὅρα τὸ θαλπωρή καὶ θαρσαλεώτερον, 
 συγγενῶς ἔχοντα ἐκ πολυωνυμίας, καθότι θαλπωρὴ μὲν ἐκ τοῦ θάλπω, θάρσος
 δὲ καὶ θαρσαλέος ἐκ τοῦ θέρω θέρσω. ἀμφοῖν δὲ μία σημασία, τοῦ τε θάλπειν δηλαδὴ καὶ τοῦ θέρειν. </comment>

<comment>
<ref>10.227 — 231</ref> Ὅτι εὐαρεστηθεὶς ὁ ποιητὴς ἐνταῦθα
 καιριωτάτῳ ῥήματι τῷ ἐθέλειν ἑξάκις αὐτῷ ἐχρήσατο κατ’ ἐπιμονὴν συναπτῶς,
 πλὴν οὐ μονοειδῶς, ἀλλὰ κατὰ διαφόρους χρόνους καὶ ἀριθμούς, οἷον οἳ δ'
 ἔθελον Διομήδεϊ πολλοὶ ἕπεσθαι, ἠθελέτην Αἴαντε δύο, ἤθελε Μηριόνης, μάλα
 δ’ ἤθελε Νέστορος υἱός, ἤθελε δὲ Μενέλαος, ἤθελε δ’ ὁ τλήμων Ὀδυσσεὺς
 καταδῦναι ὅμιλον Τρώων. </comment>

<comment>
<ref>10.232</ref> Εἶτα ἑρμηνεύων, τί δηλοῖ τὸ ὁ τλήμων,
 φησὶ αἰεὶ γάρ οἱ καὶ οὐ νῦν μόνον, ἐνὶ φρεσὶ θυμὸς ἐτόλμα. διὸ μετ’ ὀλίγα
 καὶ πολύτλαν αὐτὸν καλεῖ, ὡς καὶ ἐν τοῖς πρὸ τούτων. Δῆλον δ’ ὅτι παρὰ
 τοῖς ὕστερον τλήμων καὶ ὁ ἐλεεινὸς λέγεται. ὅθεν καὶ τὸ ἔλεξε πάντων τλημονέστατον λόγον. Τὸ δὲ ἐτόλμα καὶ δήλωσίς ἐστι τοῦ τολμήεντα τὸν Ὀδυσσέα
 εἶναι, ὁποίου χρεία εἰς τὴν τῶν προκειμένων κατασκόπευσιν. Σημείωσαι δὲ
 ὅτι τὸ ἐθέλω, καθὰ καὶ ἀλλαχοῦ ἐφάνη, οὐ μόνον παρὰ τῷ ποιητῇ τρισυλλάβως
 προφέρεται ἀεί, ἀλλὰ καὶ παρὰ τοῖς ἄλλοις τὸ πλέον μετὰ τοῦ <rs type="waw">ε</rs> , ὡς καὶ Αἴλιος Διονύσιος παρασημειοῦται. Ὅθεν, φησί, καὶ ἐθελοντὴς ὁ αὐθαιρέτως τι







 
 ποιῶν. ἐκαλοῦντο δὲ καὶ ἐθελονταὶ διδάσκαλοι, δραμάτων δηλαδή, ὅτε τις
 μὴ λαβὼν χορὸν μηδὲ χορηγητὴν ἔχων ἑαυτῷ τὰ πάντα παρεῖχε. Ἰστέον δὲ
 καὶ ὅτι τὸ μάλα ἐθέλειν διὰ τιμὴν τοῦ πατρὸς Νέστορος κατά τι ἐξαίρετον
 τῷ Νεστορίδῃ ἐπιλέλεκται, καὶ ὅτι μάλιστα τὸν Ὀδυσσέα ἐσέμνυνε, τλήμονα
 εἰπὼν καὶ ἑξῆς, ὡς τά τε ἄλλα καὶ τὰ τοιαῦτα τλητικόν τε καὶ ἐνεργέστατον.
 δι’ οὗ καὶ ἐνέφηνεν ὁ ποιητὴς ὡς αὐτὸν ἐπιλέξεται εἰς ὀπαδὸν τῷ Διομήδει.
 Ὅρα δὲ ὅτι τοῖς μὲν ἄλλοις τοῦ ἐθέλειν ῥήμασι τὸ ἕπεσθαι μόνον κατὰ κοινοῦ
 προσήρμοσεν, εἰς δὲ τὸ ἤθελεν Ὀδυσσεύς μεῖζόν τι ἔφη, τὸ καταδῦναι
 Τρώων ὅμιλον. </comment>

<comment>
<ref>10.234</ref> Ὅτι τὸ Διόμηδες, ἐμῷ κεχαρισμένε θυμῷ ταὐτόν
 ἐστι τῷ φέρων χάριν, ὅπερ ἐν τῇ πρὸ ταύτης ῥαψῳδίᾳ κεῖται. τῆς αὐτῆς δὲ
 σημασίας ἐστὶ καὶ τὸ ἦρα φέρων, ὡς προδεδήλωται. Ὅρα δὲ ὅτι Νέστωρ μὲν
 δημαγωγικῶς ὦ φίλοι εἶπεν, οὐκ ἂν δή τις ποιήσῃ τάδε, ὁ δὲ βασιλεύς,
 ἰδιάσας ἕν τι πρόσωπον, ἀκολούθως φησὶ Διόμηδες, ἐμῷ κεχαρισμένε θυμῷ,
 τουτέστι φίλε. Ἕκτωρ μέντοι μεγαλιζόμενος διὰ τὸ βαρβαρικὸν τύραννον
 οὐδὲν τοιοῦτον ἐν τοῖς ἑξῆς ἐρεῖ, ἀλλὰ ἁπλῶς ἐρωτήσει τίς ἄν μοι ὑποσχόμενος
 τελέσειεν; </comment>

<comment>
<ref>10.235 — 9</ref> Ὅτι εἰς ἐπιλογὴν βοηθοῦ κρείττονος ἐκ πολλῶν,
 καὶ μάλιστα εἴπερ εὐγενεῖς εἰσιν οἱ ἐπικουρεῖν ἐθέλοντες, χρήσιμον τὸ τὸν
 μὲν δὴ ἕταρόν γ’ αἱρήσεαι, ὅν κ’ ἐθέλῃσθα φαινομένων τὸν ἄριστον, ἐπεὶ
 μεμάασί γε πολλοί. μηδὲ σύ γ’ αἰδόμενος σῇσι φρεσὶ τὸν μὲν ἀρείω καλλείπειν,
 σὺ δὲ χείρονα ὀπάσεαι, αἰδοῖ εἴκων, ἐς γενεὴν ὁρόων μηδ’ εἰ βασιλεύτερός
 ἐστι. Ὁ βασιλεὺς δὲ ταῦτα τῷ Διομήδει λέγει δέει τῷ ἐπὶ τῷ ἀδελφῷ. </comment>

<comment>
<ref>10.240</ref>
 Φησὶ γὰρ ὣς ἔφατ': ἔδδεισε δὲ περὶ ξανθῷ Μενελάῳ, οἷα, ὡς ἐρρέθη,
 ἐθέλοντι καὶ αὐτῷ, ὑπεκκλέπτων οἷον ἐκεῖνον τοῦ κινδύνου. Διδάσκει
 δ’ ἐν τούτοις ὁ ποιητής, ὅτι πολλάκις ἡ αἰδὼς τὸν μὴ βουλευόμενον ὀρθῶς
 ἐκκρούει τοῦ συμφέροντος, καὶ ὅτι δεῖ τὸν ἐθέλοντά τι γενναῖον ποιεῖν τοὺς
 πρὸς τὰ ἔργα χρησίμους ἐπιλέγεσθαι, οὐ μὴν τοὺς πλουσίους ἢ εὐγενεῖς.
 </comment>

<comment>
<ref>10.235</ref> Ὅρα δὲ ὅτι τε διαφέρει τὸ ἐθέλειν τοῦ αἱρεῖσθαι, ὡς δηλοῖ καὶ τὸ








 
 ἕταρον αἱρήσεαι ὅν κ’ ἐθέλησθα. τοῦτο μὲν γὰρ ἀντὶ τοῦ ὃν ἂν βούλῃ καὶ
 ἐπιθυμῇς, ἐκεῖνο δὲ ἀντὶ τοῦ προκρινεῖς. οὕτω δὲ καὶ ἕτερον τοῦ ἑλέσθαι,
 τὸ προκρῖναι καὶ ἐπιλέξασθαι. </comment>

<comment>
<ref>10.237 s.</ref> Καὶ ὅτι τὸ σύ ἐνταῦθα δὶς εἶπεν,
 ὧν τὸ δεύτερον κατὰ τὸ παρέλκον. ἤρκει γὰρ καὶ ἅπαξ ῥηθῆναι. σχεδιασμοῦ
 δὲ καὶ τοῦτο ἔμφασις. τὸν ὅμοιον τρόπον καὶ παρὰ Σοφοκλεῖ ἐν τῷ ὥστ'
 εἴ τις δύο ἢ καὶ πλείους τις ἡμέρας λογίζεται, μάταιός ἐστι περιττεύει τὸ
 δεύτερον ἀόριστον ὄνομα. Τὸ δὲ ὀπάσσεαι ἦν καὶ ἀπαρεμφάτως εἰπεῖν πρὸς
 ἀκολουθίαν τοῦ καλλείπειν. ἔστι δὲ νῦν ὀπάζεσθαι οὐ τὸ παρέχειν, ἀλλὰ τὸ
 προσλαμβάνεσθαι εἰς ὀπαδόν. Τὸ δὲ αἰδοῖ εἴκων παράφρασις ἢ περίφρασίς
 ἐστι τοῦ αἰδόμενος. διὸ καὶ ὥσπερ ἐκεῖ πρόκειται τὸ σύ ἐν τῷ μὴ σύ γ’ αἰδόμενος, οὕτω καὶ ἐνταῦθα σὺ δὲ αἰδοῖ εἴκων, κατά τι σχῆμα ἐπαναφορᾶς.
 </comment>

<comment>
<ref>10.240</ref> Τὸ δὲ ἔδδεισε περὶ Μενελάῳ δημοκοπεῖται. δῆλον γὰρ ὡς τὰ τῷ
 δέει σύστοιχα ῥήματα τὴν <rs type="waw">περι</rs> πρόθεσιν δοτικῇ συντάσσουσιν, οἷον τὸ δειλιᾶν,
 τὸ δεδιέναι, τὸ δείδω, ἐφ’ ὧν ἡ <rs type="waw">περι</rs> πρόθεσις ὡς ἰσοδυναμοῦσα τῇ <rs type="waw">ἐπι</rs> τὴν
 δοτικὴν ἔχει σύνταξιν. </comment>

<comment>
<ref>10.242 — 7</ref> Ὅτι πολλῶν, ὡς ἐρρέθη, ἐθελόντων ἕπεσθαι
 τῷ Διομήδει, αὐτὸς πεισθεὶς οἷς ὁ εὐρυκρείων εἶπε, τὸν ἀρείω προκρίνει
 Ὀδυσσέα, εἰπὼν πάνυ πεπαιδευμένως εἰ μὲν δὴ ἕταρόν γε κελεύετε ἔμ’ αὐτὸν
 ἑλέσθαι, ὡς ὑμεῖς μή, καθὰ δηλαδὴ ὡς ἐπὶ πολὺ γίνεσθαι εἴωθε, ἐπιλεγόμενοι,
 πῶς ἂν ἔπειτ’ Ὀδυσῆος ἐγὼ θείοιο λαθοίμην, οὗ πέρι μὲν πρόφρων κραδίη
 καὶ θυμὸς ἀγήνωρ ἐν πάντεσσι πόνοισι, φιλεῖ δέ ἑ Παλλὰς Ἀθήνη. τούτου γε
 ἑσπομένοιο καὶ ἐκ πυρὸς αἰθομένοιο ἄμφω νοστήσαιμεν, ἐπεὶ περίοιδε νοῆσαι.
 Ἃ δὴ δραστήριον καὶ φρόνιμον ἄνδρα χαρακτηρίζει, καὶ τὸ τοῦ Διομήδους
 δὲ ἦθος ὑπεμφαίνει κατὰ τοὺς παλαιοὺς φιλότιμον καὶ σὺν ἀσφαλείᾳ φιλοκίνδυνον. Ἐν δὲ τοῖς ῥηθεῖσιν ὅρα καὶ τὸ σεμνὸν καὶ εὐπαίδευτον τοῦ ἥρωος.
 αὐταρκῶν γὰρ ἑαυτῷ τὰ εἰς ἀνδρίαν οὐχ’ ὡς ἀνδρειότερον τῶν ἄλλων ἐπιλέγεσθαι
 τὸν Ὀδυσσέα φησίν, ἀλλ’ ὡς φίλον Ἀθηνᾷ, ἤγουν ὡς φρονιμώτερον, ὃ καὶ
 οἱ ἄλλοι ἂν ὁμολογήσαιεν Ἕλληνες, καὶ οὐδὲ ὁ Νέστωρ ἀκούων δυσχερανεῖ.
 Διομήδης γὰρ οὐχ’ ἁπλῶς φρόνησιν, ἀλλ’ ἔμπρακτον φρόνησιν ἐπιλέγεται,
 ὁποία ἡ τοῦ Ὀδυσσέως ἐστίν. ὁ μέντοι Νέστωρ ἄκρατος αὐτόχρημα σύνεσις
 ἦν ἀνδρίας ψιλή. ἀφθονήτως οὖν διὰ σοφίαν φησὶν αἱρεῖσθαι τὸν Ὀδυσσέα,
 ἧς ἅπαντες εἴκουσι τῷ Ὀδυσσεῖ. Ἔτι μὴν ὁ Διομήδης καὶ ὡς θεοφιλῆ πρὸ
 τῶν ἄλλων αἱρεῖται τὸν Ὀδυσσέα. τοῦτο γὰρ αἰνίττεται καὶ ἐν τῷ Ὀδυσσῆος
 θείοιο, καὶ ἐν τῷ φιλεῖ δέ ἑ Παλλὰς Ἀθήνη. Ὅτι δὲ τοιοῦτος ὁ Ὀδυσσεύς,
 ἀλλαχόθεν τε δῆλον, καὶ ἐκ τοῦ, ὡς ἐν Ὀδυσσείᾳ λέγεται, ἀναφανδὰ ὑπὸ θεῶν
 φιλεῖσθαι αὐτόν. Καὶ σημείωσαι ἐν τούτοις ὅτι ἀληθὴς ὁ ἐν τοῖς κινδύνοις
 ἔπαινος τὰ πολλὰ ὡς παρωθούμενος πᾶσαν αἰδῶ, καὶ ὅτι αἱρετώτερον ἀνδρίας
 ἐν κινδύνοις ἡ φρόνησις, καὶ ὅτι ἐν πολλοῖς τὴν ἀνδρίαν τῇ φρονήσει ὁ ποιητὴς
 ἀναγκαίως συζεύγνυσι καὶ ξυνωρίδα ταύτην τοῖς Ἕλλησιν ἐξαρτύει σωτήριον,
 ὡς ὅτε τὴν Ἀθηνᾶν εἰς τὸ τοῦ Διομήδους ἀνήγαγεν ἅρμα, αὐτὴν τὴν φρόνησιν
 πεποιηκὼς τῇ ἀνδρίᾳ συμβαίνουσαν, καὶ ὅτε τὸν Νέστορα ἡνιοχοῦντα τῷ αὐτῷ
 πεποίηκε τὸν ἐν ἥρωσι φρονιμώτατον. καὶ ἐν ταῖς Λιταῖς δὲ ὁ μὲν τῶν πρέσβεων
 ἀνδρεῖος, ὁ δὲ λοιπὸς ἐπὶ συνέσει λαμπρός. καὶ νῦν δὲ ὁ Διομήδης τὸν Ὀδυσσέα
 ὡς τοιοῦτον ἐπιλέγεται. Ὅλως γὰρ τὰ ἐν πολέμοις σεμνὰ δυσὶ ταύταις ἀρεταῖς,
 ἀνδρίᾳ καὶ φρονήσει, κατεργάζονται. </comment>

<comment>
<ref>10.243</ref> Ὅρα δὲ καὶ ἐνταῦθα ἐρώτησιν
 ἁπλῆν δοκοῦσαν ἔχειν τὸ ἄλυτον ἐν τῷ πῶς ἂν ἔπειτ’ Ὀδυσῆος λαθοίμην.
 ὡς γὰρ μὴ δυνατὸν ὂν λαθέσθαι ἠρώτηται. Σημείωσαι δέ, ὅτι συμβάλλεταί
 τι ἐνταῦθα τὸ θείοιο, οἷα μὴ ἐξὸν ὂν ὥσπερ θεοῦ, οὕτως οὐδὲ θείου ἀνδρὸς
 λαθέσθαι. καὶ τὸ λαθοίμην δὲ συντελεῖ τι ὁμοίως. οὐ γὰρ εἶπε, πῶς ἂν
 ἑλοίμην τινὰ πρὸ τοῦ Ὀδυσσέως, ἵνα μὴ καὶ φθόνον ὑποκινήσῃ κατὰ τοῦ ἥρωος,








 
 ἀλλὰ μετριώτερον ἔφη: πῶς ἂν λαθοίμην τοῦ ἑτάρου. Ἰστέον δὲ καὶ ὅτι καὶ
 ἐν τῷ στίχῳ τούτῳ κεῖται ἀργὸν μὲν τὸ ἔπειτα, δι’ ἑνὸς δὲ <rs type="waw">σ1</rs> τὸ Ὀδυσῆος.
 </comment>

<comment>
<ref>10.244</ref> Τὸ δὲ ἀγήνωρ ἀριδήλως καὶ ἐνταῦθα ἔπαινον δηλοῖ. οὐ γὰρ ἄν,
 ὡς καὶ προείρηται, ψέγοι τὸν Ὀδυσσέα εἰπὼν ἀγήνορα ὁ οὕτως αὐτὸν ἐξαίρων,
 ὥσπερ οὐδὲ ἑαυτὸν ἔψεγε πρὸ ὀλίγων εἰπὼν ἐμὲ ὀτρύνει κραδίη καὶ θυμὸς
 ἀγήνωρ, ὅπερ καὶ ὁ Δόλων ἐν τοῖς ἑξῆς ἐρεῖ ἐπὶ ἀνδρίᾳ ἑαυτὸν συνιστῶν.
 </comment>

<comment>
<ref>10.246</ref> Τὸ δὲ τούτου γ’ ἑπομένοιο τῷ ἐξ ἀσυνδέτου ἀποστατικῷ σχήματι
 ἐνδιάθετον φαίνει τῷ Διομήδει τὸν λόγον κατά τι θαῦμα ἐκπληκτικόν. Πῦρ
 δὲ αἰθόμενον πρὸς διαστολὴν εἶπεν. Εἰσὶ γὰρ πολλὰ πυρὰ μὴ αἰθόμενα, ὡς τὸ
 τῆς μάχης καυστηρὸν καὶ δάϊον, ἐξ οὗ καὶ δαί̈σ λέγεται, καὶ τὸ τοῦ θράσους
 καὶ θάρρους, ἅπερ ἐκ τοῦ θέρω θέρσω παράγεται, καὶ τὸ παρὰ τοῖς ῥήτορσι
 καρδιακὸν πῦρ, ὅ ἐστι τὸ κατὰ διάθεσιν ζέον. Οἱονεὶ γοῦν λέγει, ὡς οὐ μόνον
 τὰ τοιαῦτα πυρὰ φευξούμεθα ἑπομένου τοῦ Ὀδυσσέως, τὰ κατὰ μεταφορὰν
 δηλαδὴ οὕτω καλούμενα, ἀλλὰ καὶ ἐξ αὐτοῦ νοστήσομεν τοῦ αὐτόχρημα πυρός,
 εἴπερ εἰς αὐτό πως ἐμπεσούμεθα, τὸ καινότατον. εἰ γὰρ θεῖος ὡς ἐρρέθη, ὁ
 Ὀδυσσεύς, οὐδ’ ἂν καταναλωθείη ῥᾷον πυρί. Ἐν τούτοις δὲ ὅρα καὶ τὰ πάρισα,
 τὸ πάντεσσι πόνοισι καὶ ἑπομένοιο καὶ αἰθομένοιο, ἐπορχουμένου οἷον
 τοῦ ἥρωος τῇ φράσει διὰ τὸ ἐγκωμιαστικὸν εἶδος. </comment>

<comment>
<ref>10.247</ref> Τὸ δὲ περίοιδε
 νοῆσαι λεληθότως εἰς ἶσον, εἰ μὴ καὶ μεῖζον τοῦ Νέστορος ἄγει τὸν Ὀδυσσέα.
 εἰ γὰρ περίοιδε νοῆσαι, ἤγουν περιττῶς οἶδε νοεῖν, οὐκ ἄν τις ῥᾳδίως τοῦ οὕτω
 περιττοῦ νοεῖν ἔχοι τὸ μεῖζον. Ἐνταῦθα δὲ καὶ ὡς ἐπιστήμην ὑποβάλλει
 γνῶναι τὴν νόησιν. τὸ γὰρ οἶδε καὶ τὸ εἰδέναι καὶ τὰ τοιαῦτα ἐπιστημονικαὶ







 
 λέξεις εἰσί. Κἀκεῖνο δὲ ἰστέον ὅτι τὰ εἰς τὸν Ὀδυσσέα ταῦτα παραφρασθέντα
 πλατὺν ἐξαρτύσουσιν ἔπαινον ἀνδρὸς ἡρωϊκοῦ. </comment>

<comment>
<ref>10.249 s.</ref> Ὅτι Χίλων ἢ κατά
 τινας Πιττακὸς ὁ σοφὸς θρυλούμενον ἀπόφθεγμα ἔφη τὸ μηδὲν ἄγαν, καὶ
 ἔστι καλῶς ἀοίδιμον. Πρὸ δέ γε αὐτοῦ καὶ τοῦτο παρέδωκεν ὁ ποιητής, ἐν
 οἷς ὁ παρ’ αὐτῷ λόγιος Ὀδυσσεὺς ἔργοις μᾶλλον ἢ λόγοις τὴν ἀρετὴν ἐπιδείκνυσθαι θέλων πρὸς τὸν Διομήδην ἐπαινοῦντά φησι Τυδείδη, μήτ’ ἄρ με μάλ'
 αἴνεε, μήτε τι νείκει, μάλα δηλαδή. καὶ αἰτίαν τοῦ λόγου ἐπάγει τὸ εἰδόσι
 γάρ τοι ταῦτα μετ’ Ἀργείοις ἀγορεύεις. περιττὸς γὰρ ὁ ἐν ἐπηκόῳ τῶν φίλων
 ἔπαινος, δεῖ δὲ πρὸς ἀγνοοῦντας ἐπαινεῖν. αὐτὸς οὖν Ὀδυσσεὺς ἐν ἀγνοοῦσι
 περιαυτολογῶν φησι εἰμὶ Ὀδυσσεὺς Λαερτιάδης, ὃς πᾶσιν ἀνθρώποισι
 δόλοισι μέλω καί μευ κλέος οὐρανὸν εὐρὺν ἱκάνει. ἐθέλει δὲ καὶ ὁ ἐν Ὀδυσσείᾳ Ποσειδῶν βωμὸν σχεῖν δι’ Ὀδυσσέως παρ’ ἀνθρώποις, οἳ οὐκ ἴσασι
 θάλασσαν καὶ διὰ τοῦτο οὐδὲ Ποσειδῶνα θαλάσσιον. Σημειοῦνται δὲ ἐνταῦθα οἱ παλαιοὶ καί, ὅτι ὁ σπουδαῖος θέλει μὲν εὐφημίαν, οὐκ ἀνέχεται δὲ
 αὐτῆς. Ὅτι δὲ φύσει χαίρουσιν οἱ πλείους τοῖς εἰς ἑαυτοὺς ἐπαίνοις, δηλοῖ
 καὶ ὁ μετὰ θάνατον στεφανοῦσθαι τὸν ἑαυτοῦ τάφον ἐθέλων τῆς διὰ μακροῦ
 χάριτος ἕνεκα, ἔτι δὲ καὶ ὁ μήτε χρυσὸν ἐν δόμοις αὐτῷ εἶναι θέλων μήτε
 Ὀρφέως κάλλιον ὑμνεῖν μέλος, εἰ μὴ ἐπίσημος εἴη τὴν τύχην. Ὡς δὲ καὶ
 ἠρέμα φιλονεικούμενός τις ἀνέξεταί ποτε, καὶ ὁ Διομήδης μὲν ἐδήλωσέ που
 φθάσας, παρίστησι δὲ αὐτὸ καὶ ὁ εἰπὼν ἔλεγχ’ ἐλέγχου. Ἰστέον δὲ ὅτι τε
 χρήσιμον ἐν τῇ ῥηθείσῃ γνώμῃ τοῦ ποιητοῦ εἰς μὲν τὸ μή με μάλ’ αἴνεε τὸ
 βάρος τι κἂν τῷδ’ ἐστιν αἰνεῖσθαι λίαν, εἰς δὲ τὸ μήτε τι νείκει τὸ
 τὰ σκληρὰ γάρ τοι, κἂν ὑπέρδικ’ ᾖ, δάκνει, καὶ ὅτι τὸ αἰνεῖν ὁμώνυμός ἐστι
 λέξις. Ἐν γοῦν τῷ Αἰλίου Διονυσίου Λεξικῷ γράφεται οὕτως: αἰνεῖν, τὸ
 ἀναδεύειν καὶ ἀνακινεῖν κριθὰς ὕδατι φύροντα. Φερεκράτης νῦν ἐπιχεῖσθαι
 τὰς κριθὰς δεῖ, πτίττειν, φρύγειν, ἀναβράττειν, αἰνεῖν. Παυσανίας δὲ ἐν τῷ








 
 κατ’ αὐτὸν ῥητορικῷ Λεξικῷ οὐ διὰ διφθόγγου γράφων αἰνεῖν ἀλλὰ διὰ
 μόνου τοῦ <rs type="waw">α</rs> διχρόνου φησίν: ἀνεῖν ⟨ἐν⟩ ἐκτάσει ἔχει τὸ <rs type="waw">α</rs> , δηλοῖ δὲ τὸ πτίσσειν,
 ὡς Ἀριστοφάνης ἐν Εἰρήνῃ δηλοῖ, καὶ Φερεκράτης δέ φησι: νῦν δ’ ἐπικεῖσθαι τὰς κριθὰς δεῖ, πτίσσειν, φρύγειν, ἀποβράττειν, ἄνειν, ἀλλέξαι, μάξαι,
 τὸ τελευταῖον παραθεῖναι. Λέγει δὲ καὶ ὅτι διαφέρει τὸ πτίσσειν τοῦ ἄνειν.
 τὸ μὲν γὰρ πτίσσειν γίνεται, ἵνα τὸ πτισσόμενον ἀπολίποι τὸ πιτυρῶδες ἄχυρον,
 τὸ δὲ ἄνειν ἐπὶ ξηρῶν, ὥσπερ καρύων, ἵνα τὸ ἀχυρῶδες αὐτῶν περικαὲν ἀφαιρεθείη. Ὅτι δὲ ἐκ τοῦ πτίσσειν καὶ ἄνειν τῶν εἰρημένων ἡ πτισσάνη σύγκειται,
 ἐν τῇ δʹ ῥαψῳδίᾳ προγέγραπται. Ἐν ἄλλοις δὲ φέρεται καὶ ταῦτα: αἰνεῖν,
 τὸ ἀναβράττειν ἀληλεσμένον σῖτον, καὶ πτισσάνη παρὰ τὸ πτίσσειν καὶ αἰνεῖν.
 οἱ δέ: τὸ ἀναποιεῖν ταῖς χερσὶ τὸν σῖτον ὕδατι ῥάναντας. ἴσως δὲ ἀπὸ τοῦ, ὡς
 εἴρηται, πτίσσειν γίνεται καὶ πίσον τὸ ὄσπριον, ὃ καὶ πίσσος λέγεται. Ὅτι
 δέ φαμεν αἰνεῖν καὶ τὸ συγκατατίθεσθαι, ὃ δὴ καὶ συναινεῖν λέγεται, καὶ ἄλλως
 δὲ αἰνεῖν κατ’ εὐφημισμοῦ σχῆμα τὸ ἔρρειν ἐᾶν, ὡς τὸ νῆ’ ὀλίγην αἰνεῖν,
 ἀντὶ τοῦ ἔρρειν ἔα τὴν μικρὰν νῆα, οἶδεν ἡ ὀρθὴ μάθησις. </comment>

<comment>
<ref>10.251</ref> Ὅτι τὴν
 ὥραν ὑποδεικνὺς Ὅμηρος, καθ’ ἣν οἱ Ἑλληνικοὶ σκοποὶ στέλλονται, φησὶν
 ἀλλ’ ἴομεν, μάλα γὰρ νὺξ ἄνεται, ἐγγύθι δ’ ἠώς. </comment>

<comment>
<ref>10.252 s.</ref> Εἶτα καὶ ἄλλως
 τὸ αὐτὸ φράζων φησὶν ἄστρα δὲ δὴ προβέβηκεν, εἶτα καὶ πλατύτερον ἐφερμηνεύων φησὶν παρῴχηκε δὲ πλέω νὺξ τῶν δύο μοιράων, τριτάτη δ’ ἔτι μοῖρα
 λέλειπται. Σημείωσαι δὲ ὅτι ἐν τούτοις μίαν ἔννοιαν τετραχῶς μετεποίησεν
 Ὅμηρος. εἰπὼν γὰρ μάλα νὺξ ἄνεται, ἤγουν τελειοῦται, ἐπήγαγε διασαφητικῶς ἐγγύθι δ’ ἠώς, εἶτα ὁμοίως ἄστρα δὲ δὴ προβέβηκε, καὶ πάλιν παρῴχηκε δέ, καὶ ἑξῆς. Οὕτω πολυτελὴς ἐν πολλοῖς τὴν φράσιν ἐστίν, ἐν καιρῷ
 μέντοι οὐκ αἰδεῖται καὶ ταὐτολογῶν ἀπαραποιήτως. μετ’ ὀλίγα τοίνυν τὸ
 ὅπλοις ἐνὶ δεινοῖσιν ἐδύτην δὶς λέγει, δηλῶν ὅτι πῇ μὲν ποικιλτέον τοὺς
 λόγους, πῇ δὲ τὰ αὐτὰ λαλητέον. Ἰστέον δὲ καὶ ὅτι τριφύλακτον κατὰ τοὺς








 
 παλαιοὺς ὁ ποιητὴς βούλεται εἶναι τὴν νύκτα, ὅ ἐστι τριῶν φυλακῶν, τριμερῆ
 ποιῶν αὐτήν, καθὰ καὶ τὴν ἡμέραν, ὅτε εἴπῃ ἔσσεται ἠὼς ἢ δείλη ἢ μέσον
 ἦμαρ. Ὅρα δὲ καὶ ὅτι φιλοσοφεῖ κἀνταῦθα ὁ πολυμήχανος, ὁ ἐν Ὀδυσσείᾳ
 Πλειάδας ὁρῶν καὶ Ὑάδας καὶ τὰ ἑξῆς ἄστρα, καὶ ἐκ τῶν ὑπὲρ γῆν νυκτερινῶν
 ζῳδίων τὴν ὥραν καταμανθάνει, καὶ ἐκ βαλβίδων, ὅ φασιν, αὐτῶν τὴν σοφίαν
 ἐκφαίνει, δι’ ἣν αὐτὸν ὁ Διομήδης ἑταρίζεται. Ἔτι δὲ φιλοσοφεῖ καί, ὡς
 κυκλοφορίαν οὐρανοῦ ὑποδηλῶν, ἐκ τοῦ τὰ μὲν ἀνίσχειν τῶν ἄστρων, τὰ δὲ
 καταδύεσθαι. Ὁ δὲ νοῦς τοῦ χωρίου ἀμφίβολός ἐστι κατὰ τριπλῆν ἔννοιαν.
 ἄδηλον γὰρ εἴτε τῶν δύο μοιρῶν τὴν πλέω μοῖραν παρῴχηκεν ἡ νύξ, ὡς λείπεσθαί τι καὶ αὐτῶν τῶν δύο μοιρῶν καὶ τὸ ὅλον τριτημόριον, ἢ αἱ δύο ὅλαι
 μοῖραι παρῴχοντο καὶ σὺν αὐταῖς μέρος τι καὶ τῆς τρίτης, ὡς μὴ ὅλην αὐτὴν
 περιλείπεσθαι, ἢ παρῴχηκε τὰ πλέω, ἤγουν ἡ νὺξ μόνων τῶν δύο μοιρῶν,
 τὸ δὲ ἔλαττον, τουτέστιν ἡ ὅλη τρίτη μερίς, λέλειπται. Τὸ δὲ πλέω, εἰ μὲν
 δίχα τοῦ <rs type="waw">ν</rs> γράφεται, δηλοῖ ἄν, ὡς ἡ νὺξ κατὰ πλέω μοῖραν τῶν δύο παρῆλθεν,
 ἢ καθ’ ὑπερβατόν, ὅτι ἄστρα τὰ πλέω τῶν ἀφ’ ἑσπέρας ὑπὲρ γῆν ὄντων τὰ
 τῶν δύο μοιρῶν ᾤχετο. εἰ δὲ μετὰ τοῦ <rs type="waw">ν</rs> γράφεται, λέγοι ἄν, ὅτι παρῴχετο
 πλέων νὺξ τῶν δύο μοιρῶν. Ἄριστος δὲ κατασκόποις ὁ τοιοῦτος καιρός, ὅτε
 εἰκὸς ἐκφροντίζειν τοὺς τῶν ἀπ’ ἐναντίας φύλακας καὶ ἀνίεσθαι. διὸ συγκροτῶν
 Ὅμηρος τὴν τοιαύτην βουλὴν ποιεῖ καὶ τοὺς Τρῶας τηνικαῦτα βουλευσαμένους







 
 ὅμοια, ὡς ἐν τοῖς ἑξῆς φανήσεται. </comment>

<comment>
<ref>10.251</ref> Ἰστέον δὲ ὅτι τε τὸ ἴομεν ἐνεστῶτος ὁριστικοῦ δίκην συστέλλει τὴν παραλήγουσαν, καὶ ὅτι τοῦ νύξ ἄνεται, ὅ
 ἐστι τελειοῦται, διασαφητικόν ἐστι τὸ ἐγγύθι δὲ ἠώς, ἤγουν ὄρθρος, καὶ ὅτι
 πρωτότυπον τοῦ ἀνύω τὸ ἄνω κείμενον καὶ ἐν Ὀδυσσείᾳ, καὶ ὅτι Ὅμηρος μέν,
 ὡς ἐν ῥητορικῷ εὕρηται Λεξικῷ, τῶν δύο φησί, ἀκολούθως δηλαδὴ τῇ Ἀτθίδι
 καὶ τῇ κοινῇ, Ἴωνες δὲ γενικὴν μὲν δυῶν, δοτικὴν δὲ δυσίν, ἀφ’ ἧς τὴν δύεσιν
 Αἰολεῖς ἐπεξέτειναν. Ἔτι Ὅμηρος τῶν Ἀττικῶν δύω λεγόντων ἐπὶ δυϊκῆς σχέσεως καὶ τὴν πλαγίαν δυοῖν ἀποδιδόντων, ἔστι δὲ ὅτε καὶ δυεῖν, ἀλλ’ αὐτὸς οὐ
 μεταβάλλει τὰς πτώσεις, ἐπεὶ μηδὲ τῷ δύω δυϊκῶς χρῆται, ἤγουν κατὰ ἀναλογίαν δυϊκοῦ τελικοῦ, ἀλλὰ ποιητικῶς κατὰ ἐπέκτασιν μέτρου. οὐ γὰρ μόνον
 Ἀτρείδα φησὶ μάλιστα δύω κοσμήτορε λαῶν, καὶ υἷε δύω Μέροπος
 Περκωσίου, καὶ ἐν δὲ δύω ποίησε πόλεις, καὶ δύω χρυσοῖο τάλαντα,
 ἀλλὰ καὶ ἐπὶ γενικῆς χρῆται τῷ δύω πέτρη τε ξύνεσίς τε δύω ποταμῶν
 ἐριμύκων, καὶ ἐπὶ δοτικῆς δινωτὴν φορέεσκε δύω κανόνεσσ’ ἀραρυῖαν.
 Λέγει δὲ τὸ αὐτὸ Λεξικὸν καί, ὅτι τὸ δυοῖν καὶ ἐπὶ δοτικῆς παρὰ Ἀττικοῖς,
 οἷον δυοῖν γυναικοῖν εἷς ἀνὴρ οὐ στέργεται. ἐν ἑτέρῳ δὲ τόπῳ φησὶ καί,
 ὅτι δύο καὶ ἐν τῷ <rs type="waw">ω</rs> δύω, ἤγουν δύο διὰ τοῦ <rs type="waw">ο</rs> μικροῦ καὶ δύω κατὰ ἔκτασιν,
 Ἀττικοὶ λέγουσιν ἑκατέρως, δυοῖν τε ἐπὶ γενικῆς καὶ δοτικῆς, τὸ δὲ δυεῖν
 σπάνιον παρὰ τοῖς παλαιοῖς, ἔστι δ’ ὅμως παρὰ Θουκυδίδῃ. λέγουσι δὲ καὶ
 τῶν δύο καὶ τοῖς δύο. τὸ δὲ δυσί βάρβαρον, φησί, καὶ κατὰ χρῆσιν Ἀττικὴν
 καὶ κατὰ λόγον γραμματικόν. λέγει δὲ καί, ὅτι νεωτέρων τὸ γράφειν δυεῖν.
 οὐδὲν γὰρ δυϊκὸν εἰς <rs type="waw">ειν</rs> λήγειν φασὶν οἱ ἀναλογικοί. Ὅμηρος δέ, φησί, ἐπὶ







 
 μὲν ὀρθῆς δύο λέγει, οὕτω δύο δ’ αἰὲν ἔχον πατρώϊα ἔργα, ἐπὶ δὲ γενικῆς
 τῶν δύο μοιράων, ἐπὶ δὲ αἰτιατικῆς τὰς δύο χαλκείας, ἐπὶ δὲ κλητικῆς
 κατὰ ἔκτασιν δεῦτε δύω μοι ἕπεσθον. </comment>

<comment>
<ref>10.254 et 272</ref> Ὅτι ταὐτολογεῖ καὶ
 ἐνταῦθα, εἰπὼν ἐν δυσὶ τόποις, ὡς καὶ προεδηλώθη, τὸ ὅπλοις ἐνὶ δεινοῖσιν
 ἐδύτην, ὅ ἐστιν ὡπλίσθησαν. οὕτω δὲ δὶς ἐρεῖ καὶ τὸ ἀμφὶ δέ οἱ κυνέην
 κεφαλῇφιν ἔθετο. τοῦτο δὲ παραφράσας μετ’ ὀλίγα παρεποίησεν ἐξ αὐτοῦ
 τὸ Ὀδυσῆος πύκασε κάρη ἀμφιτεθεῖσα. Γέγονε δὲ καὶ νῦν ἡ ταὐτολογία 
 ἢ πρὸς ἔνδειξιν σχεδιασμοῦ, ἢ διότι παραδέδοται, ὡς οὐκ ἐξ ἀνάγκης μεταποιεῖν χρὴ τὰ φρασθέντα καλῶς. Καὶ ὅρα τὸ ἐδύτην, οὗ καθ’ ὁμοιότητα
 νοητέον καὶ τὸ δυσμενέων δῦναι στρατόν, καὶ καταδῦναι Τρώων ὅμιλον,
 ἵνα ὥσπερ τὰ ὅπλα, οὕτω καὶ οἱ πολέμιοι κύκλῳ ἀμπέχωσι τὸν ἀριστέα καὶ
 οἷον ἐνδύωσι. Ταῦτα δὲ συντελεῖ καὶ εἰς τὸ λάϊνον ἕσσο χιτῶνα. ὡς γὰρ
 δύεταί τις ὅμιλον Τρώων καὶ πόλιν Τρώων καὶ ὅπλα, οὕτω καὶ λίθους, ὧν
 
 
 ἐντὸς γίνεται. Ὅρα δὲ καὶ ὅτι ἐπὶ πολεμικῶν τευχέων καὶ νῦν τὰ ὅπλα κεῖται,
 δεινὰ λεχθέντα, ὡς δεινοῦ πολέμου ὄργανα ὄντα, πρὸς διαστολὴν ἑτεροίων
 ὅπλων τῶν καθ’ ἑτέρας τέχνας, ὧν τὰ ὅπλα οὐχ’ οὕτω δεινά. Ὅρα δὲ ὡς τὴν
 τῶν ὅπλων δεινότητα οἷον ἐγάνωσε γλυκύτητι κάλλους τοῦ ἐκ τῶν παρίσων,
 ἅπερ εἰσὶ τὸ ὅπλοισι δεινοῖσι. </comment>

<comment>
<ref>10.271</ref> Τὸ δὲ πύκασε κάρη ἀμφιτεθεῖσα
 διαστέλλει καὶ αὐτό. ἔστι γὰρ καὶ ἑτέρα τις κυνῆ, οὐ πυκάζουσα πολέμου
 νόμῳ κάρη, ἀλλὰ πρὸς ἑτεροίαν διεσκευασμένη φυλακήν, ὁποία τις καὶ παρὰ
 Σοφοκλεῖ ἐν τῷ ἡλιοστερὴς κυνῆ πρόσωπα Θεσσαλίς νιν ἀμπέχει, ὅ ἐστι
 σκέπει τὴν αὐτῆς κεφαλὴν κυνῆ σκιάζουσα τὸν ἥλιον, ὡς μὴ κατακαίειν τὸ
 πρόσωπον. εἴη δ’ ἂν ἴσως αὕτη κατὰ τὸν παρ’ Ἡσιόδῳ ἀσκητὸν πῖλον, πλὴν
 ὅσον ἐκεῖνος μὲν κοινότερον ἐπινενόηται, ἵνα ὄμβρος οὔατα μὴ καταδεύῃ,
 ταύτην δὲ ὡς ἐξαίρετον ἐσκεύαζον Θετταλοὶ κατὰ ἡλίου καίοντος πυκάζουσαν,
 ὅ ἐστι σκέπουσαν. ἐπὶ τοιαύτης γὰρ σημασίας τὸ πυκάζειν κυριολεκτεῖται.
 </comment>

<comment>
<ref>10.255 — 271</ref> Ὅτι καὶ τὸν ὁπλισμὸν τῶν κατασκόπων παραδιδοὺς Ὅμηρος,
 ἵνα καὶ δι’ αὐτοῦ ποικιλίαν χρησίμην ἐνυφάνῃ τῇ ποιήσει, ἄλλως τε καὶ διὰ
 παρενθέσεως δὲ ἱστοριῶν, φησί, ὅτι τῷ Διομήδει μὲν ὁ Θρασυμήδης
 ἔδωκε φάσγανον ἄμφηκες, τὸ δὲ ἑὸν παρὰ νηὶ̈ λέλειπτο, καὶ σάκος, ἀμφὶ
 δέ οἱ κυνέην κεφαλῇφιν ἔθηκε ταυρείην, ἄφαλόν τε καὶ ἄλοφον, ἥ τε καταῖτυξ








 
 κέκληται, ῥύεται δὲ κάρη θαλερῶν αἰζηῶν. Μηριόνης δ’ Ὀδυσῆϊ δίδου βιὸν
 ἠδὲ φαρέτρην καὶ ξίφος, ἀμφὶ δέ οἱ κυνέην κεφαλῇφιν ἔθηκε, ῥινοῦ ποιητήν,
 ἤγουν πεποιημένην ἐκ δέρματος, πολέσι δ’ ἔντοσθεν ἱμᾶσιν ἐνδέδετο στερεῶς,
 ἔκτοσθε δὲ λευκοὶ ὀδόντες ἀργιόδοντος ὑὸς θαμέες ἔχον ἔνθα καὶ ἔνθα, εὖ καὶ
 ἐπισταμένως, μέσσῃ δ’ ἐνὶ πῖλος ἀρήρει. τήν ῥά ποτ’ ἐξ Ἐλεῶνος Ἀμύντορος
 Ὀρμενίδαο ἐξέλετο Αὐτόλυκος, πυκινὸν δόμον ἀντιτορήσας, Σκάνδειαν δ'
 ἄρα δῶκε Κυθηρίῳ Ἀμφιδάμαντι. Ἀμφιδάμας δὲ τῷ Κρητικῷ Μόλῳ δῶκε
 ξεινήϊον εἶναι, αὐτὰρ ὅ, τουτέστιν ὁ Μόλος, Μηριόνῃ δῶκεν ᾧ παιδί,
 τουτέστι τῷ ἰδίῳ υἱῷ, φορῆναι. δὴ τότ’ Ὀδυσσῆος πύκασε κάρη ἀμφιτεθεῖσα,
 ἤγουν πυκινῶς καὶ στερεῶς ἐκάλυψε τὴν τοῦ ἥρωος κεφαλήν. Καὶ ὅρα καινήν
 τινα περιπέτειαν πράγματος, πυκάζει γὰρ νῦν προγονικὴ περικεφαλαία τὴν
 Ὀδυσσέως κεφαλήν, ἐλθοῦσα διὰ πολλῶν. ἣν πάλαι μὲν ὁ κλέπτης πάππος
 Αὐτόλυκος ὑφείλετο, νῦν δὲ ὁ Μηριόνης εἶχε κτησάμενος ἐκ διαδοχῆς. Ὅρα
 δὲ καὶ ὡς, καθά που τὸ τοῦ βασιλέως γενεαλογικῶς ἐξέθετο σκῆπτρον, οὕτω
 κἀνταῦθα τὴν τοῦ Μηριόνου κυνέην, καὶ ὅτι, ὥσπερ ἐκεῖ τῇ λέξει τοῦ ἔδωκεν
 ἐπλεόνασεν, οὕτω καὶ ἐνταῦθα διὰ τὸ καίριον, καὶ ὅτι ποικιλίαν ἱκανὴν καὶ
 ὁ παρὼν ἔχει τόπος, ὡς εἴρηται, τόπους τε ἐκτιθείς: τὸν Ἐλεῶνα, τὴν Σκάνδειαν, τὰ Κύθηρα, καὶ ἡρωϊκῶν μεμνημένος προσώπων, καὶ περικεφαλαίας
 διαφόρους ἐκτιθείς, ὧν ἡ ἑτέρα ξενίζουσα, καὶ οὕτως ἀνεγείρας τὸ τῆς ἀφηγήσεως ὕπτιον, καὶ τὸν ἀκροατὴν ἀφυπνίσας οἷον εἰς ἐναγώνιον. καὶ οὕτω μὲν
 ταῦτα. Τοῦ δὲ χωρίου τὰ κατὰ μέρος τοιαῦτα. </comment>

<comment>
<ref>10.256</ref> Φάσγανον μὲν ἀναγκαίως ἤτοι ξίφος, ὡς Ὅμηρος ἑρμηνεύει, ἑκάτερος τῶν κατασκόπων λαμβάνει
 ἐκ φυλάκων, βιὸν δὲ μόνος Ὀδυσσεύς, ὡς προμηθὴς τοῦ μέλλοντος καὶ
 εἰδὼς αὐτὸν μάλιστα χρήσιμον ἐν τοῖς κατὰ νύκτα δόλοις. ὁ γὰρ Διομήδης
 ἴσως ἀπαξιοῖ τὸ ἑκηβόλον ὅπλον οἷα σταδαῖος ὁπλίτης καὶ ἀγχέμαχος. εἰ δὲ
 δειλιῶν Ὀδυσσεὺς τόξον χειρίζεται, καθά τινες ἐσημειώσαντο, ἐκείνοις ἂν
 εἴη τοῦτο γνωστόν. Ὅτι δὲ καὶ προκατασκευὴ τοῦτο τῆς ἐν Ὀδυσσείᾳ τοῦ
 ἥρωος τοξείας, ὡς καὶ ὀϊστεύειν εἰδότος εὖ μάλα, καθὰ καὶ αὐτός φησί που
 περὶ ἑαυτοῦ, σεσημείωται καὶ αὐτὸ τοῖς παλαιοῖς. Ἀλλότρια δὲ περιδύονται
 ὅπλα πιθανῶς οἱ σκοποί, ὅτι μὴ ᾔδεισαν εἰς κινδυνῶδες ἔργον σταλήσεσθαι
 οἷα κατάσκοποι, ἀλλ’ ὡς εἰς βουλὴν ἐξῄεσαν. </comment>

<comment>
<ref>10.257</ref> Ἐν δὲ τῷ καὶ σάκος
 προσυπακουστέον, ὡς τὸ ἑὸν παρὰ νηὶ̈ λέλειπτο. καθὰ γὰρ τὸ φάσγανον,








 
 οὕτω καὶ τὸ σάκος ἐλείφθη ἐν ταῖς ναυσί. Τὸ δὲ κυνέην ταυρείην φράσιν
 ἔχει ἀφελείας ἀρχαϊκῆς. οὔτε γὰρ ἡ κυρίως κυνέη ταυρείη ἂν εἴη, οὔτε ἡ
 ταυρείη κυνέη, ὅτι μηδὲ ταὐτὸν ταῦρος καὶ κύων. ὑπάγεται γοῦν καὶ τὸ τοιοῦτον
 τῷ σχηματισμῷ τοῦ νέκταρ ἐῳνοχόει, καὶ ἵπποι ἐβουκολοῦντο, καὶ τῶν
 ὁμοίων, περὶ ὧν ἐν ἄλλοις εἴρηται. Ἰστέον δὲ ὅτι, καθάπερ ἡ μὲν περικεφαλαία
 γενικόν τι ὄνομα, εἰδικὸν δὲ ἡ κυνέη, διαστελλομένη τῆς ἀπὸ χαλκοῦ ὡς αὐτὴ
 ἀπὸ κυνείας οὖσα δορᾶς, οὕτω διὰ τὸ πολὺ καὶ ἀρχαῖον τῆς χρήσεως ὡς
 εἰς γένος μὲν ἡ κυνέη ἀπετάχθη, εἴδη δὲ αὐτῆς ἡ ἐνταῦθά τε ταυρείη καὶ ἡ
 ἀλλαχοῦ ἰκτιδέη κυνέη καὶ ἡ ἐν Ὀδυσσείᾳ αἰγείη κυνέη καὶ ἡ πρὸ βραχέων
 δηλωθεῖσα ἡλιοστερής. Ἡ δὲ τοιαύτη φράσις καὶ πολυμάθειαν ἔχει. δηλοῖ
 γάρ, ὡς καὶ ταύρου δορὰ καὶ ἴκτιδος καὶ αἰγὸς περικεφαλαίαν ἀπαρτίζειν
 δύναται, καθὰ τὴν ἀρχὴν καὶ ἡ τοῦ κυνός. Τὸ δὲ κεφαλῇφιν ἔθηκεν ἀφελῶς
 μὲν ἔχει, ὡς μὴ τοῦ Διομήδους αὐτὴν φορήσαντος, ἀλλ’ ἑτέρου θεμένου αὐτῷ
 περὶ τὴν κεφαλήν, εὐτυχεῖ, ὅ φασι, χειρί, ὃ δὴ καὶ ἐπὶ Ὀδυσσέως γίνεται.
 ἀρχὴ δέ ἐστι τοῦ τὴν κυνέην περικεφαλαίαν λέγεσθαι. </comment>

<comment>
<ref>10.258</ref> Ἄφαλον δὲ
 καὶ ἄλοφον ταυρείην ὁ Διομήδης φορεῖ, ὡς ἄν, φασί, ἔχοι λανθάνειν. οὐ μόνον
 γὰρ ἀλαμπὴς ἡ τοιαύτη, ἀλλὰ καὶ χθαμαλή, ὡς μὴ ἔχουσα λόφον ἤτοι τρίχωσιν.
 διὸ καὶ καταῖτυξ καλεῖται παρὰ τὸ κάτω τετύχθαι. Ἡ δὲ ἄφαλος, ἧς ἡ ἄρχουσα
 ἐκτείνεται, κατὰ τὸ ἀκάματος καὶ ἀθάνατος, εἴη ἄν, φασί, ἐξ ἀνάγκης καὶ
 ἄλοφος. Φάλος γάρ ἐστι μικρὸς ὀμφαλός, οὗ ἐκδεῖται ὁ λόφος. Οἱ δὲ περὶ
 Ἀπίωνα καὶ Ἡρόδωρον οὕτω φασί: φάλοι, ὀμφαλοὶ ἀσπίσι μικραῖς παραπλήσιοι, καὶ κεῖνται κατὰ τὸ μέτωπον, ὑπερέχοντες τῶν ὀφρύων, ἀποσκιάζοντες
 τὴν τοῦ ἡλίου αὐγήν, οἷαι τῶν Παλλαδίων καὶ τῶν Κορυβάντων αἱ κόρυθες.
 δηλοῖ δὲ καὶ Ὅμηρος λέγων τὸν δ’ ἔβαλε κόρυθος φάλον, ἐν δὲ μετώπῳ πῆξε.
 Τὸ δὲ καταῖτυξ συστέλλει τὴν λήγουσαν κατὰ τοὺς παλαιούς, καθὰ καὶ τὸ
 κῆρυξ. Ἰστέον δὲ καὶ ὅτι διάφορα περικεφαλαιῶν εἰσιν εἴδη, ὡς καὶ προείρηται,
 παρὰ τῷ ποιητῇ, οἷον ἡ τρυφάλεια, ἡ ἀμφίφαλος, ἡ τετράφαλος, ἡ πρὸ μικροῦ
 ῥηθεῖσα στεφάνη, ἡ νῦν λεχθεῖσα καταῖτυξ, ἔτι δὲ καὶ ἡ, ὡς ἂν εἴποι τις, ὀδοντωτή, ἥτις τὴν τοῦ Ὀδυσσέως ἐπύκασε κεφαλήν, ναὶ μὴν καὶ ἡ τὸν Δόλωνα







 
 σκεπάσασα κτιδέη κυνέη, καὶ ἡ κυρίως λεγομένη κυνέη, καὶ ἡ ταυρείη, καὶ
 ἡ αἰγείη, καὶ ἡ ἁπλῶς ῥινοῦ τινος ποιητή. Τινὲς δὲ καὶ τὴν ῥηθεῖσαν σκάνδειαν
 περικεφαλαίας εἶδος ἐνόησαν. τὸ δ’ ἐστὶν οὐ τοιοῦτον, ὡς ῥηθήσεται. </comment>

<comment>
<ref>10.259</ref>
 Τὸ δὲ ῥύεται κάρη ἔπαινος μέν ἐστι περικεφαλαίας, εἴληπται δὲ πρὸς
 ἀκρίβειαν ἐννοίας, ἵνα μή τις οἴοιτο τὴν ταυρείην ἀλυσιτελῆ διὰ τὸ ἐκ δέρματος πεποιῆσθαι. Τὸ δὲ θαλερῶν αἰζηῶν εἰς ἔνδειξιν πρόσκειται τοῦ νέοις
 πρέπειν τὸν πόλεμον, οἷς καὶ κλέος τὸ ἐν μάχῃ πεσεῖν, ὥς που ἐν τοῖς ὕστερον
 ὁ Ὁμηρικὸς ῥητορεύσει Πρίαμος. ὅθεν καὶ ὁπλότερον ἡ ποίησις τὸν νέον
 λέγει, ὡς ὅπλοις προσήκοντα. Τὸ δὲ θαλερῶν ἔοικε πρὸς διαστολὴν εἰρῆσθαι
 τῶν μηκέτι τοιούτων, ἀλλ’ ἤδη φθινόντων, οἷος ὁ παρὰ Ἡσιόδῳ τεσσαρακονταετὴς αἰζηός. </comment>

<comment>
<ref>10.262</ref> Τὸ δὲ ῥινοῦ ποιητήν ἐπίτηδες διὰ λόγου ποικιλίαν
 ἀσαφῶς ἔχει. ἡ μὲν γὰρ ταυρείη ὥρισται οἵου δέρματος, αὕτη δὲ οὐ δηλοῦται
 ποίου ἐστίν, οἱ δὲ ἔντοσθεν αὐτῆς ἱμάντες οὐχ’ οὕτω διὰ τὸ δυσδιάλυτον ἦσαν
 ἐκεῖ, ἀλλ’ ἵνα μᾶλλον συνδέωσι τοὺς ἔκτοσθεν κατὰ τὴν ἐπιφάνειαν ὀδόντας,
 τῶν ἄκρων ἐνιεμένων ἐντός, εἰς ὃ καὶ χρεία ἦν τοῦ, ὡς εἴρηται, εὖ καὶ ἐπισταμένως ἔχειν, ἔξω μὲν ἐρειδομένων ἐγγὺς ἀλλήλων τῶν ὀδόντων, ἐντὸς δὲ
 δεσμουμένων στερεῶς. </comment>

<comment>
<ref>10.263</ref> Τὸ δὲ λευκοὶ ὀδόντες ἀργιόδοντος ὑός
 ἔχει ἀδολεσχίαν τινὰ σχεδιαστικήν. ἤρκει γὰρ ἢ λευκοὺς ὀδόντας εἰπεῖν ὑὸς
 ἢ ὀδόντας ἀργιόδοντος ὑός. εἰ γὰρ λευκοὺς ὀδόντας ἐρρέθη ὁ ὗς ἔχειν, περιττῶς
 ἀργιόδους πάλιν ἐλέχθη, καὶ εἰ ἀργιόδους, παρέλκει τὸ λευκοὺς ἐπ’ αὐτοῦ
 ὀδόντας εἰπεῖν. δοκεῖ δὲ ὅμως εἰρῆσθαι τὸ λευκοὶ ὀδόντες πρὸς ἑρμηνείαν τοῦ
 ἀργιόδοντος ὑὸς διὰ σαφήνειαν πλείονα. Δῆλον δὲ ὅτι καινή τις ἦν θέα ἡ τοιαύτη
 κυνέη στεγανουμένη ὀδόντων πυκνότητι καὶ τῇ ἐκεῖθεν λευκότητι γεγανωμένον
 στίλβουσα καὶ τῷ ἀσυνήθει ἐκπλήττουσα. </comment>

<comment>
<ref>10.265</ref> Ὁ δὲ περὶ μέσην αὐτὴν
 ἡρμοσμένος πῖλος ἐκώλυε τὰ τῶν ὀδόντων ἄκρα ἐντὸς προκύπτοντα λυπεῖν
 τὴν κεφαλήν. Ἰστέον δὲ καὶ ὅτι πάσῃ μὲν περικεφαλαίᾳ κατὰ τοὺς παλαιοὺς
 συμβέβηκε πῖλον ἔχειν ἐντός, οἱ δὲ νεώτεροι ὡς ἴδιόν τι ἀκούσαντες ἐνταῦθα
 τὸ τοῦ πίλου ἔπεισαν τοὺς ζωγράφους πιλίον περιτιθέναι τῷ Ὀδυσσεῖ. καὶ
 τοῦτο πρῶτος, φασίν, ἐποίησεν Ἀπολλόδωρος ὁ σκιαγράφος. Τὸ δὲ εὖ καὶ
 ἐπισταμένως τῆς αὐτῆς μὲν ἐννοίας εἰσί, φιλοσοφώτερον δὲ τοῦ ἐπισταμένως







 
 ἐστὶ τὸ εὖ. δῆλον δὲ ὅτι τὸ εὖ τῶν τεχνιτῶν τὸ ἐπισταμένως ἐστίν, ἤγουν τὸ
 ἐπιστημόνως, ἐνεργεῖν. </comment>

<comment>
<ref>10.266</ref> Περὶ δὲ Ἐλεῶνος καὶ Ἀμύντορος καὶ ἐν
 τῇ πρὸ ταύτης μὲν ῥαψῳδίᾳ εἴρηται. νῦν δὲ ἀναμνηστέον ὡς ἐν βραχεῖ,
 ὅτι Ἐλεὼν μὲν τόπος Βοιωτίας, ὡς ἐν τῷ Καταλόγῳ γέγραπται, Ἀμύντωρ
 δὲ Ὀρμενίδης ὁμώνυμος τῷ πατρὶ τοῦ Φοίνικος. τινὲς δὲ τοῦτον αὐτὸν ἐκεῖνον
 εἶναι ἐνόμισαν. Δῆλον δ’ ὅτι ὅθεν ὁ Ἀμύντωρ, ἤγουν ἐκ τοῦ ἀμύνειν, ἐκεῖθεν
 καὶ ὁ παρὰ τοῖς ὕστερον Ἀμύντας καὶ ὁ Ἀμυνίας τὰ κύρια, ἔτι δὲ καὶ ὁ ἀμυνίας
 θυμὸς παρὰ τῷ Κωμικῷ. </comment>

<comment>
<ref>10.267</ref> Αὐτόλυκος δέ, υἱὸς Ἑρμοῦ καὶ Τηλαύγης
 θυγατρὸς Ἑωσφόρου, δῶρον ἔχων παρὰ τοῦ πατρὸς Ἑρμοῦ, οἷα ἐφόρου τῆς
 κλεπτικῆς, οὐ μόνον τὸ κλέπτειν ἀλλὰ καὶ τὸ ἀμείβειν τὰς τῶν κλεπτομένων
 ζῴων ἰδέας. Ἀντιτορῆσαι δὲ τὸ μὴ ἁπλῶς ἀλλ’ ἀντικρὺ καί, ὡς εἰπεῖν, διαμπὰξ
 τρυπῆσαι. καὶ ἔστι τὸ τορῆσαι πρωτότυπον τοῦ τρῆσαι, ἀφ’ οὗ καὶ τὸ τρύειν,
 ὅθεν ἡ τρυτάνη καὶ τὸ τρύπανον. Ὡς δὲ κλέπτης ὁ Αὐτόλυκος, καὶ ὡς πανουργότερος αὐτοῦ ὁ Σίσυφος, καὶ ἐν τοῖς εἰς τὴν Ὀδύσσειαν δεδήλωται. ἀφ'
 ὧν ἀμφοτέρων δοκεῖ συμβολήν τινα σχεῖν πανουργίας ὁ Ὀδυσσεύς. Εἰ δὲ ὁ
 τοιοῦτος Αὐτόλυκος παρακινδυνεύσας εἰς κλοπὴν ῥινοῦ ποιητὴν ἐνοσφίσατο
 κυνέην, συλλογιστέον ἀξίαν ἐκείνην λόγου εἶναι πολλοῦ. διὸ οὐκ εἶπεν ὡς ὑφείλετο, λέξις δὲ αὕτη κυριολεκτουμένη ἐπὶ κλεπτῶν, καθὰ καὶ τὸ ὑφαιρεῖσθαι,
 ἀλλ’ ἐξείλετο αὐτήν, ὅ ἐστιν ὡς ἐξαίρετόν τι ἔλαβε. </comment>

<comment>
<ref>10.268</ref> Τὸ δὲ Σκάνδειαν
 λείπεται προθέσεως, ἵνα ᾖ κατὰ Σκάνδειαν. τινὰ δὲ τῶν νεωτέρων ἀντιγράφων
 καὶ οὐ πάνυ ἀκριβῶν Σκανδείᾳ γράφουσιν ἀντὶ τοῦ ἐν τῇ Σκανδείᾳ. Ἔστι
 δὲ ἡ Σκάνδεια ἐπίνειον Κυθήρων κατὰ τὸν τὰ Ἐθνικὰ γράψαντα, καθ’ ὁμοιότητα
 τοῦ Ἀθύρα, ὃν ὁ αὐτὸς ἐπίνειόν φησι περὶ τὸ Βυζάντιον. Τὰ δὲ Κύθηρα νῆσος,
 φασί, πρὸς τῇ Κρήτῃ, ἔχουσα πόλιν ὁμώνυμον, ἀπό τινος Κυθήρου κληθεῖσαν.
 ἧς παρώνυμος, ὡς ἀλλαχοῦ δηλοῦται, δοκεῖ εἶναι καὶ ἡ Κυθέρεια. ἱστορεῖται
 δὲ καὶ Πορφυροῦσσα ἡ τοιαύτη νῆσός ποτε κληθῆναι διὰ τὸ κάλλος τῶν ἐν
 αὐτῇ πορφυρῶν. Καὶ ἔστι πιθανὸν τὸν Κυθήριον ἄνδρα τῷ ἐκ τῆς ἐγγὺς Κρήτης
 νήσου Μηριόνῃ δοῦναι ξένιον. Ὁ δὲ Μόλος τὸ κύριον ἐκ τοῦ μολεῖν γίνεται,
 ὅθεν καὶ ὁ Μούλιος, καὶ δηλοῖ τὸν ὁρμητικόν. ἐπὶ μέντοι τοῦ κατὰ μάχην
 μώλου ἄλλος λόγος ἐκτείνει τὴν παραλήγουσαν. </comment>

<comment>
<ref>10.270</ref> Τὸ δὲ φορῆναι
 ὡς ἐκ τοῦ φοραίνω ἢ φόρημι γίνεται, προείρηται, ἄτριπτον δέ ἐστι γραφῇ
 πεζῇ. συνηθέστερον δὲ αὐτοῦ τὸ φορεῖν καὶ ἔτι πλέον τὸ φέρειν, ἐξ οὗ φορά
 καὶ φόρος καὶ φορός, ἀφ’ ὧν τὸ φορῶ, οὐκ ἐκτεῖνον οὐδ’ αὐτὸ τὴν ἄρχουσαν,
 ὥσπερ οὐδὲ τὸ τρέμω τρόμος τρομῶ, ἐξ οὗ τὸ τρομέοντο, κατὰ τὸ τρέπω
 τρόπος τρωπῶ, στρέφω στρόφος στρωφῶ διὰ τὸ μηδὲ αὐτὸ συζυγίας δευτέρας
 εἶναι. Ἔτι τὸ μὲν φορῆναι μονάζει καὶ οὐκ ἔχει συστοιχίαν τινά, τὸ δὲ φέρειν
 εἰς πλάτος κινεῖται μόνον κατὰ ἐνεστῶτας καὶ παρατατικούς, βάθος δὲ οὐκ
 ἔχει οὐδέν, ὅτι μηδὲ μέλλοντα. Τὸ δὲ φορῶ τὸ καὶ ἐπὶ ἐνδύσεως καὶ βαστάγματος πολυκίνητόν ἐστι. ἔχει γὰρ καὶ μέλλοντα, ἐξ οὗ ἐν τοῖς ἑξῆς τὸ οἷα
 ὅπλα οὐδεὶς ὤμοισι φόρησε, καὶ παρακείμενον ἐνεργητικόν, καὶ σύνθετα








 
 ῥήματα τὸ συμφορεῖν ἀντὶ τοῦ συνάγειν καὶ τὸ παραφορεῖν χάλικας ἀντὶ τοῦ
 παρακομίζειν καὶ τὸ διαφορεῖν τό τε παρὰ ἰατροῖς καὶ τὸ κωμικόν, καὶ τὸ
 ἐπιφορεῖν χῶμα ἢ μάλιστα χοῦν, ἐξ οὗ τὰ ἱστορούμενα μεγάλα χώματα, καὶ
 τὸ ἀνωφορεῖσθαι καὶ τὸ δυσφορεῖν ἀντὶ τοῦ δυσανασχετεῖν, καὶ τὸ ἀνάπαλιν
 αὐτοῦ εὐφορεῖν καὶ τὸ εὐφόρησε χώρα καὶ πόλις εὐφόρησεν ἀγαθῶν ἀνδρῶν.
 Ἔχει δὲ καὶ παράγωγον τὸ φορύω, ἀφ’ οὗ φορυτός, τὸ πλῆθος. Ἔτι δὲ ἔχει
 καὶ ὀνοματικὰς παραγωγάς. ἐκ τῶν τοιούτων γὰρ καὶ οἱ παρ’ Ὁμήρῳ κηρεσσιφόρητοι, οὓς κῆρες φοροῦσιν, ἤτοι φέρουσι, καὶ ὁ παροιμιώδης περιφόρητος
 Ἀρτέμων, καὶ ὁ φορητὸς καὶ ὁ ἀφόρητος, καὶ οἱ παιζόμενοι ἀφόρητοι βλαῦται,
 οἳ δηλοῦσι καινοεργά τινα ὑποδήματα, καὶ ὁ κατ’ αἴνιγμα μεταφορητὸς οἶκος,
 ὃς δηλοῖ τὸ πλοῖον, καὶ ἕτερα. </comment>

<comment>
<ref>10.273</ref> Ὅτι ἐν τῷ ἔβησαν ἰέναι, λιπέτην
 δὲ κατ’ αὐτόθι πάντας ἀρίστους, ἢ ταὐτολογία ἐστίν, ὡς ταὐτὸν ὂν εἰπεῖν
 τὸ ἔβησαν ἀπελθεῖν καὶ τὸ ἀφῆκαν αὐτόθι πάντας, ἢ μᾶλλον λέγει ὅτι ἀπῆλθον
 οἱ δύο μόνοι, ἵνα ᾖ περίφρασις ἐμφαντικὴ τοῦ μόνοι τὸ κατέλιπον αὐτόθι
 πάντας. ταῦτα δ’ ἐν τοῖς περὶ Δόλωνος παραφράσας συντόμως ὁ ποιητής
 φησι βῆ δ’ ἰέναι ἀπὸ στρατοῦ. </comment>

<comment>
<ref>10.274 — 7</ref> Ὅτι τῷ Ὀδυσσεῖ καὶ τῷ Διομήδει
 νυκτὸς ἐπιοῦσι κατὰ Τρώων δεξιὸν ἧκεν, ἤγουν ἔπεμψεν, ἐρῳδιὸν ἐγγὺς
 ὁδοῖο Παλλὰς Ἀθηναίη: τοὶ δ’ οὐκ ἴδον ὀφθαλμοῖσιν, ἀλλὰ κλάγξαντος ἄκουσαν νύκτα δι’ ὀρφναίην. χαῖρε δὲ τῷ ὄρνιθι ὁ διὰ σοφίαν μάλιστα καὶ ἐπικριθεὶς
 καὶ νοήσας Ὀδυσσεύς, τουτέστι τῷ σημαντικῷ τοῦ μέλλοντος οἰωνῷ. ἀγαθὸν
 γὰρ σημεῖον τοῖς ἐνεδρεύουσιν ὁ ἐρῳδιός, ὥς φησιν Ἕρμων. Ἰστέον δὲ ὅτι







 
 τὸ ἀκουσθῆναι μὲν τὸν ὄρνιν μὴ ὁραθῆναι δέ, δηλοῖ ὡς καὶ οἱ ἥρωες οὗτοι ὄψει
 μὲν πολεμίων οὐχ’ ὑποπεσοῦνται, ἔκπυστα δὲ δράσουσιν εἰς αὐτούς. Εἰ δὲ
 μὴ σοφὸς ἦν Ὀδυσσεύς, ἐκώλυσεν ἂν ὁ τοιοῦτος ὄρνις αὐτὸν ὑποπτήξαντα
 μήποτε φωραθῶσι καὶ οὐ λάθωσι, καθάπερ οὐδὲ ὁ κλάγξας ἐρῳδιὸς ἔλαθε.
 Νυκτὸς δὲ ἀγρεύει ὁ ἐρῳδιὸς ἐν ὕδασι καὶ ἕλεσι καὶ ἁρπακτικός ἐστι. διὸ
 οὐ γλαῦκα ἡ Ἀθηνᾶ ἐπιπέμπει τὴν αὐτῇ ἀνακειμένην, ἀλλ’ ἐρῳδιόν, οἰκεῖον
 ὄντα τοῖς περὶ Σκάμανδρον ἑλώδεσι τόποις. Ζώπυρος δὲ ἀντὶ τοῦ Παλλάς
 πελλὸν γράφει, ὡς ἂν εἴη ὁ φανεὶς οἰωνὸς δηλωτικὸς ἁρπαγῆς. τρία γάρ φησι
 γένη ἐρῳδιῶν: πελλός, ὃς καὶ ἔστιν ἅρπαξ, πύγαργος, ὃς ἐν συνουσίαις αἱμορραγεῖ
 δι’ ὀφθαλμῶν, καὶ τρίτος ὁ ἀφροδίσιος. Σημείωσαι δὲ καὶ ὅτι κατὰ τὴν ἐν
 τοῖς χρησμοῖς ἀμφιβολίαν οὕτω λοξότητά τινα ἔχει καὶ ὁ παρὼν ὄρνις. ἦν
 γὰρ τὸν μὴ ἐπιστήμονα ὑποπτεῦσαι καί, ὅτι καθάπερ ὁ οἰωνὸς κλάγξας οὐ
 τεθέαται, οὕτω καὶ αὐτοὶ ἀκουσθήσονται μὲν γνωσθέντες τοῖς πολεμίοις,
 οὐχ’ ὁραθήσονται δέ, ἀλλὰ φεύξονται ἀφανεῖς μηδὲν μέγα δράσαντες. </comment>

<comment>
<ref>10.277–282</ref>
 Διὸ καὶ ὁ Ὀδυσσεύς, ὑποδεδιὼς ἴσως διὰ τὸ ῥηθὲν ὑπόλοξον, ἀρᾶται
 πάλιν αὐτοὺς ἐπὶ νῆας εὐκλεῖας, ἤγουν εὐκλεέας, ἀφικέσθαι, ῥέξαντας μέγα
 ἔργον, κοινοποιησάμενος αὐτὸς τὴν εὐχὴν διὰ τὸ φιλάλληλον. Ἔνθα καὶ ἑρμηνεύων, τί λέγει μέγα ἔργον, ἐπάγει ὅ κεν Τρώεσσι μελήσει, δηλῶν ὡς
 μέγα ἔργον οἶδεν ἄρτι, δι’ οὗ μερίμνας οἱ ἐχθροὶ ἕξουσι. Δεύτερος δὲ μετ’ αὐτὸν
 εὔχεται Διομήδης ἀφελέστερον ὑπὲρ ἑαυτοῦ μόνου, ὡς ῥηθήσεται, ὑπισχνεῖται
 δὲ καὶ θυσίαν. Ὁ μέντοι βάρβαρος Δόλων οὐκ εὔξεται, ὡς οὐδὲ ἐν τοῖς πρὸ
 τούτων ὁ Πάρις. διὸ καὶ δυσπραγήσει. </comment>

<comment>
<ref>10.281</ref> Ἰστέον δὲ ὅτι τὸ κατὰ συναίρεσιν
 εὐκλεῖας ἀντὶ τοῦ εὐκλεεῖς καὶ ἐν Ὀδυσσείᾳ κεῖται. καὶ οὕτω μὲν ταῦτα.
 </comment>

<comment>
<ref>10.274</ref> Τὸ δὲ δεξιόν, ὅτι πρὸς ἀγαθοῦ εἶναι τοῖς παλαιοῖς ἐδόκει, ὥσπερ
 τὸ ἀριστερὸν ἀνάπαλιν ἀπαίσιον ἐκρίνετο, καθωμιλημένον ἐστί. Τὸ δὲ ἐγγὺς
 ὁδοῖο μὴ παρεκταθῆναι σημαίνει τὸ δεξιὸν ἔργον τοῖς ἥρωσιν. Ἀθηνᾶ δὲ
 πέμπει τὸ ῥηθὲν δεξιὸν σημεῖον, τουτέστιν ἔμφρων γνῶσις. Εἰ μὴ γὰρ ἐμεσολάβει σοφία ἡρωϊκή, οὐκ ἂν ὁ τοιοῦτος ἐρῳδιὸς ἐνοήθη ὄρνις εἶναι, ὁποῖον
 ἄλλοι τέ φασι καὶ ὁ εἰπὼν δέχου τὸν ἄνδρα καὶ τὸν ὄρνιν τοῦ θεοῦ, ἤγουν








 
 τὸ μαντικὸν σύμβολον, ἔτι δὲ σὺν ἄλλοις καὶ Σοφοκλῆς ἐν τῷ ὄρνιθι αἰσίῳ,
 τουτέστιν εὐτυχεῖ, ταὐτὸν δὲ εἰπεῖν ἐναισίμῳ, κατὰ τὸ ἐναίσιμα σήματα
 φαίνων, ἤγουν αἰσίους οἰωνούς, εἴτ’ οὖν ὄρνιθας. ἶσον γὰρ οἰωνὸν τοιοῦτον
 εἰπεῖν καὶ ὄρνιν καὶ σῆμα καὶ σύμβολον καὶ συμβόλαιον δὲ τετρασυλλάβως.
 ὡς δὲ καὶ οἱ σύμβολοι ἀρσενικῷ γένει οἱ ἐν συναντήμασι οἰωνοὶ τοιοῦτοί
 εἰσιν, εὔδηλόν ἐστι. </comment>

<comment>
<ref>10.276</ref> Τὸ δὲ νύκτα δι’ ὀρφναίην δοκεῖ μὲν ἀδόλεσχον
 εἶναι, ὡς οἱονεὶ φάμενον νύκτα διὰ νυκτερινήν, ἔχει δὲ ἀληθῶς διαστολὴν
 ἀκριβῆ. Νὺξ μὲν γὰρ ἄλλως καὶ ἡ διὰ νεφῶν καὶ ὁμίχλης καὶ κόνεως ἐπιπρόσθησις τοῦ ἡλιακοῦ φωτός, ὡς πολλαχοῦ φαίνεται διὰ χρήσεων, νὺξ δὲ ὀρφναίη
 κυρίως ἡ μετὰ δύσιν ἡλίου, μεθ’ ἣν ἡ ὄρφνη παρρησιάζεται. </comment>

<comment>
<ref>10.277</ref> Τὸ
 δὲ χαῖρε δὲ τῷ ὄρνιθι Ὀδυσσεύς οἱ μὲν κατ’ ἔκθλιψιν γράφουσι: χαῖρε δὲ
 τῷ ὄρνιθ’ Ὀδυσεύς, πρὸς ἀπαρτισμὸν ἀπαθῆ δακτύλου. οἱ δὲ παλαιοὶ ἐντελῶς,
 ὡς προέκκειται, γράψαντες παράγουσιν αὐτό, καθά που καὶ προεγράφη,
 εἰς ἔνδειξιν συνιζήσεως δύο βραχειῶν συλλαβῶν τῆς <rs type="waw">θι</rs> καὶ τῆς <rs type="waw">ο</rs> εἰς μίαν
 βραχεῖαν. ὃ δὴ σπάνιον μέν, φασίν, εὕρηται δ’ ὅμως, ὁποῖον καὶ τὸ ἀλλὰ
 τεὸν οὔ ποτε θυμὸν ἐνὶ στήθεσσιν ἔπειθον. </comment>

<comment>
<ref>10.278 — 80</ref> Ὅτι φιλοσόφως ὁ
 Ὀδυσσεὺς λέγει, ὡς ἡ Ἀθηνᾶ οἷα θεὰ αἰεὶ ἐν πᾶσι πόνοις παρίσταται αὐτῷ
 καὶ οὐ λανθάνει αὐτὴν κινύμενος, ὅ ἐστι κατὰ νοῦν κινούμενος καὶ διαλογιζόμενος. οὕτω γὰρ οἱ ἀκριβέστεροι τῶν παλαιῶν λέγουσι. Χρήσιμον
 δέ ποτε καὶ πρὸς εὐεργέτην λεχθῆναι παρῳδηθὲν τὸ κλῦθί μευ, ὅς τέ μοι
 αἰεὶ ἐν πάντεσσι πόνοισι παρίστασαι οὐδέ σε λήθω κινύμενος: νῦν αὖτέ με
 μάλιστα φῖλαι. Οὕτω δὲ καὶ μετ’ ὀλίγα τὸ νῦν μοι ἐθέλων ἢ ἐθέλουσα παρίστασο καί με φύλασσε. Ἰστέον δὲ ὅτι ἐξ ὧν Ὀδυσσεὺς ἐνταῦθα λέγει λαβὼν
 καὶ ὁ παρὰ τῷ Σοφοκλεῖ Ὀδυσσεὺς λέγει παραφραστικῶς περὶ Ἀθηνᾶς τὸ
 αἰεὶ πάντα τά τ’ οὖν πάρος τά τ’ εἰσέπειτα σῇ κυβερνῶμαι χειρί. </comment>

<comment>
<ref>10.280</ref>
 Τὸ δὲ κινύμενος παράγωγόν ἐστι ἀπὸ τοῦ κινῶ κινύω κίνυμι, οὗ χρῆσις








 
 καὶ ἐν τῷ κίνυντο φάλαγγες. Ἐκ δέ γε τοῦ κινύω παράγεται τὸ κινύσσω,
 ἀφ’ οὗ κίνυγμα τὸ ἀέριον εἴδωλον κατὰ τὸ αἰθύσσω αἴθυγμα, πτύσσω πτύγμα,
 νύσσω νύγμα, ἐξ οὗ καὶ ἡ νυγμή, ὡς πτύγμα πτυγμή καὶ ἀποβολῇ τοῦ ταῦ
 πυγμή, καὶ ξύσμα ξυσμή. Τὸ δὲ φῖλαι ἀντὶ τοῦ ἀγάπησον χρόνου μέσου
 ἀορίστου πρώτου κατὰ πολλὰ τῶν παλαιῶν ἀντιγράφων ὡς ἀπὸ τοῦ φίλημι
 ῥήματος, ὅθεν μέσος πρῶτος ἀόριστος ἄρρητος ἐφιλάμην, οὗ προστακτικὸν
 φῖλαι. Πολλὰ μέντοι τῶν ἀντιγράφων ψιλογραφοῦσιν αὐτὸ ἀπὸ τοῦ φίλεε
 κατὰ ἔκθλιψιν τῆς ληγούσης εἰς τὸ ἐπαγόμενον Ὁμηρικῶς <rs type="waw">α</rs> , ἐν τῷ νῦν
 αὖτε μάλιστά με φίλε’ Ἀθήνη. Ὅτι δὲ ἐκ τοῦ, ὡς ἐρρέθη, ἐφιλάμην καὶ
 τρίτον ἐστὶ πρόσωπον τὸ ἐφίλατο, ἀλλαχοῦ δηλοῦται. </comment>

<comment>
<ref>10.281</ref> Τὸ δὲ δὸς
 ἀφικέσθαι κἀνταῦθα εὐχή ἐστιν ἐντελής, ὡς εἶναι δῆλον, ὅτι ἐν τῷ ὦ Ζεῦ,
 νικῆσαί με, καὶ ἐν τῷ μὴ πρὶν ἠέλιον δῦναι, καὶ ἐν τοῖς τοιούτοις λείπει τὸ
 δός προστακτικὸν πρὸς ἐντέλειαν νοήματος. </comment>

<comment>
<ref>10.284 — 91</ref> Ὅτι καὶ ὁ Διομήδης
 θεοκλυτῶν εὔχεται τῇ Ἀθηνᾷ οὕτω σπεῖό μοι, τουτέστιν ἐφέπου μοι, ὡς
 ὅτε πατρὶ ἅμ’ ἕσπεο Τυδέϊ δίῳ ἐς Θήβας, ὅτε πρὸ Ἀχαιῶν ἄγγελος ᾔει. τοὺς
 δ’ ἂρ ἐπ’ Ἀσωπῷ λίπε χαλκοχίτωνας Ἀχαιούς, αὐτὰρ ὃ μειλίχιον μῦθον
 φέρε Καδμείοισι κεῖσε, ἀτὰρ ἂψ ἀπιὼν μάλα μέρμερα μήσατο ἔργα σὺν σοὶ
 δῖα θεά, ὅτε οἱ πρόφρασσα παρέστης, τουτέστι προμηθὴς τὰ ὑπὲρ ἐκείνου
 φραζομένη καὶ ἐθέλουσα, ὡς αὐτὸς ἑρμηνεύει ἐπαγαγὼν ὣς νῦν μοι ἐθέλουσα
 παρίστασο. Καὶ ὅρα πάλιν ἐπεμβολὴν ἱστορίας παλαιᾶς, ἣν καὶ ἐν τῇ δʹ
 ῥαψῳδίᾳ ἐξέθετο, καὶ ὡς ταύτην καταμερίσας ἐκεῖ μὲν ἐπλάτυνεν, ἐνταῦθα
 δὲ ἀπεστένωσε τεχνικῶς, οἷα καὶ πολυρρημονεῖν καίρια εἰδὼς καὶ αὖ πάλιν
 βραχυλογεῖν: ἐκεῖ μὲν γὰρ ἐν εἴκοσι καὶ τρισὶ στίχοις τὴν ἱστορίαν εἶπεν,
 ἐνταῦθα δὲ διὰ τὸ ἀπροσκορὲς ἐν μόνοις τέσσαρσιν, εἰωθὼς ἀφανίζειν πολλαχοῦ







 
 τὸν ἐν λόγοις κόρον τῷ πολυειδεῖ τῆς μεταχειρίσεως. </comment>

<comment>
<ref>10.286</ref> Ἰστέον δὲ ὅτι
 ἐν τῷ πρὸ Ἀχαιῶν ἄγγελος ᾔει, ἡ <rs type="waw">προ</rs> πρόθεσις ἢ ἀντὶ τῆς <rs type="waw">ὑπερ</rs> νοεῖται,
 ἵνα λέγῃ ὅτι ὑπὲρ Ἀχαιῶν ἐπρέσβευεν, ἢ τοπικῶς, ἵνα δηλοῖ ὅτι προώδευε
 τῶν Ἀχαιῶν, καὶ Ὁμηρικῶς εἰπεῖν, πρὸ ὁδοῦ ἐγίνετο, ἀφ’ οὗ ὁ φροῦδος γίνεται.
 </comment>

<comment>
<ref>10.288</ref> Μειλίχιον δὲ μῦθον λέγει τὸν εἰρηνικὸν καὶ τὰς λιτάς, ἃς ἤκουον, ὡς
 ἐκεῖ δηλοῦται, οἱ Θηβαῖοι, δοῦναι κλειτοὺς ἐπικούρους. </comment>

<comment>
<ref>10.289</ref> Μάλα δὲ
 μέρμερα ἔργα, ὅσα τε ἐντὸς Θηβῶν ἔδρασεν ὁ Τυδεὺς ἀεθλεύων καὶ νικῶν,
 καὶ ὅσα ἔξω εἰς τοὺς πεντήκοντα κούρους, ὡς ἐκεῖ γέγραπται. Καὶ ἔστιν ὁ
 τοιοῦτος λόγος τῷ Διομήδει ἀντιθετικός. λέγει γὰρ ὡς ἐλθὼν μὲν ὁ Τυδεὺς μείλιχα τοῖς Θηβαίοις ἐλάλει, ἀπιὼν δὲ δεινὰ ἐβουλεύσατο, οἷα καρδιώξας ἐφ'
 οἷς οὐδὲν ἤνυσε πρεσβεύσας εἰς αὐτούς. καὶ οὕτω μὲν ὁ ποιητὴς τὴν ῥηθεῖσαν
 ἱστορίαν ἐστενολέσχησεν. </comment>

<comment>
<ref>10.292 — 4</ref> Ὁ δὲ Διομήδης καὶ βοῦν ὑπισχνεῖται
 ῥέξειν, ἤνιν, εὐρυμέτωπον, ἀδμήτην, χρυσωθεῖσαν τὰ κέρατα, ὁποία τις καὶ ἐν
 Ὀδυσσείᾳ ἐξήγηται θύοντος Νέστορος. Ὅρα δὲ εἰ αὐτίκα νῦν ἡ εὐχὴ τῷ
 Διομήδει τελεῖται. εἰ γὰρ καὶ μὴ αὐτὴ Ἀθηνᾶ ἕπεταί οἱ, ἀλλ’ ἔχει τὸν τῇ
 Ἀθηνᾷ φίλον, ὡς αὐτὸς ἔφη, Ὀδυσσέα ἐφεπόμενον. </comment>

<comment>
<ref>10.290</ref> Ἰστέον δὲ καὶ
 ὅτι, ὥσπερ ἐν τῷ πρόφρασσα ἡ <rs type="waw">προ</rs> ἀντὶ τῆς <rs type="waw">ὑπερ</rs> εἴληπται, οὕτω καὶ ἐν
 τῷ πρὸ Ἀχαιῶν, ὡς εἴρηται. τοιοῦτον δὲ σὺν ἄλλοις καὶ τὸ πρὸ παίδων
 καὶ γυναικῶν. </comment>

<comment>
<ref>10.287</ref> Τὸ δὲ Ἀχαιούς οὐ πάνυ ἀναγκαστικῶς ἐπῆκται,
 κεῖται γὰρ ἐν τῷ προηγουμένῳ ἔπει τὸ πρὸ Ἀχαιῶν. διὸ ἀρκοῦν ἦν εἰπεῖν
 μόνον τὸ τοὺς δ’ ἐπ’ Ἀσωπῷ λίπε. Χαλκοχίτωνες δὲ οἱ ἀλλαχοῦ χαλκεοθώρηκες. ἔγνωσται γὰρ ὡς χιτῶνι ἀναλογεῖ τῷ ἐξ ὑφάνσεως ὁ πολεμικὸς θώραξ.
 </comment>

<comment>
<ref>10.288</ref> Τὸ δὲ Καδμείοισιν ἑτερωνύμως ἔχει πρὸς τὴν αὐτῶν πόλιν τὰς
 Θήβας, κατ’ εὐθὺ δὲ ἂν αὐτοὺς ὠνόμασεν, εἰ Θηβαίους εἶπε. </comment>

<comment>
<ref>10.292</ref> Τὴν δὲ
 ἦνιν, ὃ δηλοῖ ἐνιαυσιαίαν, ἐν ἐκτάσει τῆς ληγούσης οἴδασιν οἱ παλαιοί. </comment>

<comment>
<ref>10.297 s.</ref>
 Ὅτι Διομήδης καὶ Ὀδυσσεὺς εὐξάμενοι πρῶτον, εἶτα ἔβησαν ἀπελθεῖν ὥστε
 λέοντε δύω διὰ νύκτα μέλαιναν, ἂν φόνον, ἂν νέκυας, διά τ’ ἔντεα καὶ μέλαν








 
 αἷμα. Καὶ ὅρα συντομίαν τῆς τε παραβολῆς καὶ τοῦ λοιποῦ λόγου, τεχνασθεῖσαν
 πρὸς ὁμοιότητα τῆς τῶν ἡρώων ἐπείξεως καὶ ἐντρεχείας. Ὅρα δὲ καὶ τὸ
 κάλλος τῆς φράσεως, ἐπισκιρτῶντος οἷον τοῦ ποιητοῦ καὶ τῇ τῶν κατασκόπων
 εὐψυχίᾳ συνεξορμῶντος καὶ μιμουμένου τὸ ἐκείνων εὐθαρσὲς καὶ εὐκίνητον.
 Οἱ δὲ παλαιοί φασιν καί, ὅτι ἐπαινεῖται τοῦ Ξενοφῶντος τὰ τοιαῦτα ἐπεὶ δ'
 ἔληξεν ἡ μάχη, παρῆν ἰδεῖν τὴν μὲν γῆν αἵματι πεφυρμένην, νεκροὺς δὲ κειμένους, δόρατα παρατεθραυσμένα, ἐγχειρίδια γυμνὰ κολεῶν, τὰ μὲν χαμαί, τὰ
 δὲ σώμασιν ἐμπεπηγότα. ταῦτα δὲ συλλαβών, φασίν, Ὅμηρος ἑνὶ στίχῳ
 ἀπήγγειλεν. οἱ δ’ αὐτοὶ λέγουσι καὶ ὅτι νοητέον κατὰ τὸ σιωπώμενον, ὡς
 ἐσβέσθησαν τὰ πυρὰ τοῖς Τρωσὶ διὰ τὸ ἤδη, ὡς ἐρρέθη, ἐγγύθι τὸν ὄρθρον
 εἶναι. εἰ γὰρ ἀνήπτοντο τὰ πολλὰ ἐκεῖνα, ὡς προδεδήλωται, καὶ κατέλαμπον
 τὰς νῆας, οὐκ ἂν ἐτόλμησαν οἱ κατάσκοποι, καὶ τολμήσαντες δὲ οὐκ ἂν ἔλαθον.
 Ὅτι τὴν αὐτὴν ὥραν, ἣν Ἀχαιοὶ κατασκόπους ἐπελέγοντο, ἐβουλεύσαντο
 καὶ οἱ Τρῶες ὅμοια, ὡς εἰκός, καὶ στέλλουσι τὸν Δόλωνα. ἐλθεῖν γὰρ εἰς
 διαφόρους ὁμοῦ τὸν αὐτὸν λογισμὸν οὐκ ἀδύνατον, ὡς καὶ ἐν τοῖς φθάσασι
 δέδεικται. </comment>

<comment>
<ref>10.299 — 312</ref> Φησὶ γοῦν οὐδὲ μὲν οὐδὲ Τρῶας ἀγήνορας εἴασεν
 Ἕκτωρ εὕδειν, ἀλλ’ ἄμυδις κικλήσκετο, ἤγουν ἐκίκλησκε, πάντας ἀρίστους.
 ποίους ἐκείνουσ; ὅσσοι, φησίν, ἔσαν Τρώων ἡγήτορες ἠδὲ μέδοντες. τοὺς
 ὅ γε συγκαλέσας πυκινὴν ἠρτύνετο βουλήν, κατὰ τὴν τῶν Ἀχαιῶν. τίς
 κέν μοι τόδε ἔργον ὑποσχόμενος τελέσειε δώρῳ ἐπὶ μεγάλῳ; μισθὸς δέ οἱ
 ἄρκιος ἔσται. δώσω γὰρ δίφρον τε, ὃς μέρος ὢν ὅλον ἅρμα δηλοῖ, δύο τ'
 ἐριαύχενας ἵππους, οἵ κεν ἀριστεύωσιν, ἢ ἄριστοι ἔωσι, θοῇς ἐπὶ νηυσὶν
 Ἀχαιῶν, ὅς τις κεν τλαίη, οἷ τ’ αὐτῷ κῦδος ἄροιτο, νηῶν ὠκυπόρων σχεδὸν
 ἐλθέμεν ἔκ τε πυθέσθαι, ἠὲ φυλάσσονται νῆες θοαὶ ὡς τὸ πάρος περ, ἢ ἤδη
 χείρεσσιν ὑφ’ ἡμετέρῃσι δαμέντες φύξιν βουλεύουσι οὐδ’ ἐθέλουσι νύκτα
 φυλασσέμεναι καμάτῳ ἀδηκότες αἰνῷ. </comment>

<comment>
<ref>10.313</ref> Σιγώντων δὲ καὶ ἐνταῦθα
 πάντων, ὡς καὶ ἐν τοῖς φθάσασιν, προπηδᾷ ὁ Δόλων, ὡς δηλωθήσεται, καθὰ
 καὶ ἐκεῖ ὁ Διομήδης. Καὶ σημείωσαι ὅτι τὴν αὐτὴν ἔννοιαν διττολογήσας ὁ
 ποιητὴς διαφόρως ἐπὶ Ἀχαιῶν ἔφρασε καὶ ἐπὶ Τρώων. Ἐκεῖ μὲν γὰρ καταδημαγωγεῖ ὁ γέρων ῥήτωρ τοὺς συμβουλευτάς, ὦ φίλοι προσειπών, ἐνταῦθα
 δὲ ὁ Ἕκτωρ οὐδὲν τοὺς συγκεκλημένους προσφωνεῖ. Καὶ ἐκεῖνος μὲν εὐειδῶς
 ἐρωτᾷ καὶ σεμνῶς ἐν ἀποφάσει τε καὶ σεμνώματι τοῦ κατασκόπου, εἰπὼν οὐκ
 ἂν δή τις ἀνὴρ ἑαυτὸν πείσοι θυμῷ τολμήεντι ἐλθεῖν, καὶ τὰ ἑξῆς. ἔνθα καὶ τὸ
 ἔργον τοῦ σκοπεύματος μέγα εἶναι ἐμφαίνει. Ἕκτωρ δὲ καὶ ἁπλοϊκῶς ἐρωτᾷ
 καὶ οὐδὲ τὸ ἔργον ἐξαίρει, εἰπὼν τίς κέν μοι τόδε ἔργον ὑποσχόμενος τελέσειε;
 καὶ ἐκεῖ μὲν ἄλλως οἱ ἄριστοι συνεκλήθησαν, ἐνταῦθα δὲ ἄλλως, ὡς καὶ εὐθὺς
 ῥηθὲν φανήσεται. καὶ ὧδε μὲν πάντες οἱ ἄριστοι κικλήσκονται, ἐκεῖ δὲ ὀλίγοι.
 καὶ ἐνταῦθα μὲν ὁ Ἕκτωρ ἄλλως βασιλικώτερον δοκεῖ συγκαλεῖν τοὺς ἀρίστους,
 Ἀγαμέμνων δὲ δι’ ἑαυτοῦ. κατέβαλε γάρ, φασίν, ἡ δυστυχία τὸ τοῦ βασιλέως
 ἀξίωμα. καὶ Νέστωρ μὲν ἐκεῖ, ὃ αὐτὸς ἔχει καὶ οἱ ἄλλοι, ἐπαγγέλλεται τῷ
 Διομήδει καὶ μέτριον, τῷ δὲ Δόλωνι ὁ Ἕκτωρ μέγα καὶ ὃ οὐκ ἔχει. καὶ Νέστωρ
 μὲν τὸ ἀριστεῖον δόσιν ἐσθλὴν ὠνόμασεν ἐντίμως, Ἕκτωρ δὲ οὐ μόνον
 δῶρον, ἀλλὰ καὶ μισθόν, οὐ τιμίως ἑρμηνεύσας. καὶ ὁ μὲν ἐσχατόωντά τινα
 ἑλεῖν ἐθέλει προμηθευτικῶς, Ἕκτωρ δὲ νηῶν σχεδὸν ἐλθεῖν ὀτρύνει. Καὶ τὸ
 κεφάλαιον δὲ τῆς τιμῆς καὶ τῶν δώρων μετατέτακται. Νέστωρ μὲν γὰρ μετὰ
 τὸ μέγα ὑπουράνιον κλέος ἐκτίθεται τὴν ἐσθλὴν δόσιν τοῦ μέλανος ποιμνίου,
 Ἕκτωρ δὲ τὰ δῶρα προεκθείς, ἤγουν τὸ ἅρμα καὶ τοὺς ἀρίστους ἵππους,
 εἶτα ἐπάγει τὸ οἷ τ’ αὐτῷ κῦδος ἄροιτο. Εἰσὶ δὲ καὶ ἕτεραι πολλαὶ διαφοραὶ
 ἀμφοτέροις τοῖς λόγοις, ὡς ἔστι τῷ σκεπτομένῳ κατανοεῖν, ἐν αἷς καὶ ἡ τῶν
 δώρων ὑπόσχεσις. τοῦ Νέστορος μὲν γάρ, εἰ καὶ μικροπρεπὴς ἐδόκει, ἀλλὰ
 καὶ ἀστεία ἦν, ὡς ἐδηλώθη, καὶ ἀσφαλής. διὸ καὶ δόσις ἐσθλὴ ἐλέχθη. τῷ
 Ἕκτορι δὲ μέγα μὲν τὸ δῶρον, οὔτε δὲ εὔλογον οὔτε ἀνεπισφαλές. ἀλλότρια
 γὰρ ὑπισχνεῖται, ὡς εἴρηται, καὶ ὧν οὐκ αὐτὸς κύριος. Σημειωτέον δὲ καὶ ὅτι
 τὰ τῶν Ἑλληνικῶν κατασκόπων πλατύνας ὁ ποιητὴς διὰ πολλῶν ἐπὶ τῶν
 Τρώων πάνυ συνέτεμε, μὴ θελήσας δαψιλῆ ῥητορείαν τοῖς βαρβάροις ἐπιμαρτύρασθαι. καὶ ὅτι Νέστωρ μὲν ἐπέκεινα τῆς ἐσθλῆς δόσεως καὶ τοῦ ὑπουρανίου








 
 κλέους καὶ τὰς εἰς ἀεὶ δαῖτας καὶ εἰλαπίνας ὑπέσχετο, Ἕκτωρ δὲ οὔ, ὡς οἷα
 φειδόμενος, καὶ μεγαλοπρεπὴς μὲν ὢν ἐν τοῖς μὴ ἐπ’ αὐτῷ, ἐν δὲ τοῖς οἰκείοις
 γλισχρότατος. Ὅρα δὲ καὶ ὡς δωρητοὶ καὶ παραρρητοὶ γενόμενοι οἱ κατάσκοποι
 οὕτως κατεπιχειροῦσι τῶν φοβερῶν. εἰ δὲ δύο μὲν ὄντες οἱ τῶν Ἀχαιῶν ἀνύσουσί
 τι μέγα, εἷς δὲ ὢν ὁ τῶν Τρώων πεσεῖται, ἀλλὰ τοῦτο τῇ τε Ἑλληνικῇ συνέσει
 ἐπιγραπτέον, καὶ τῇ τῆς παροιμίας δὲ ἀληθείᾳ, καθ’ ἣν εἷς ἀνὴρ οὐδεὶς ἀνὴρ
 λέγεται. </comment>

<comment>
<ref>10.299</ref> Ἰστέον δὲ καὶ ὅτι τὸ οὐδὲ μὲν οὐδὲ Τρῶας εἴασεν Ἕκτωρ
 ὅμοιόν ἐστι κατὰ σχῆμα τῷ οὐδὲ γὰρ οὐδὲ Δρύαντος υἱός, καὶ τοῖς ὁμοίοις,
 ὅσα ἐκ δύο ἄρχονται ἀποφάσεων. </comment>

<comment>
<ref>10.300</ref> Τὸ δὲ ἄμυδις ὅτι Αἰολικόν ἐστι
 καὶ διὰ τοῦτο ψιλοῦται, κἂν δηλοῖ τὸ ὁμοῦ, καὶ ὡς καθ’ ὁμοιότητα τοῦ ἄλλυδις
 ἐσχημάτισται, ἀλλαχοῦ δηλοῦται. Τὸ δὲ κικλήσκετο σύστοιχόν ἐστι τῷ
 συγκαλέσας. οὐκ ἐξ αὐτοῦ δέ, ἀλλὰ μάλιστα ἐκ τοῦ συγκαλεῖν παρῆκται ἡ
 σύγκλητος. Ἐνεργητικῶς δὲ εἶπε τὸ συγκαλέσας, ὡς καὶ τὸ φύξιν βουλεύουσι,
 τῆς μεθ’ Ὅμηρον συνηθείας παθητικῶς λεγούσης καὶ συγκαλέσασθαι καὶ
 βουλεύσασθαι. πολλὰ δὲ καὶ ἕτερα οὕτω δέδεικται διφορούμενα, ὧν ἐστι καὶ
 τὸ αὐδᾶν, λεγόμενόν ποτε καὶ παθητικῶς οἷον ποικίλως αὐδωμένου, καὶ τὸ
 οἰκτίζειν δὲ κείμενον παρὰ Σοφοκλεῖ παθητικῶς ἡ Ἀτθὶς φράζει, καὶ τὸ
 κηκίειν δὲ κατὰ πάθος πέφρασται ἐν τῷ αἱμάδα κηκιομένην, ὃ μετ’ ὀλίγα
 κηκῖον αἷμα ἐρρέθη. οὕτω καὶ ἐν θυμῷ βάλλεαι τὸ βάλλεις, καὶ γράφου δὲ
 φρενῶν ἔσω καὶ γράφε, καὶ ἐναυλίζειν τὸ ἐναυλίζεσθαι, ὡς δηλοῦται ἐν τῷ
 ὡς ἐναυλίζοντί τῳ, καὶ ποθουμένῃ φρενί, τῇ κοινότερον ποθούσῃ, καὶ
 εὖ σκοπουμένοις, τοῖς καὶ σκοποῦσι, καὶ μέγα τι σθένος ἐκφέρεται νίκας,
 ἤτοι ἐκφέρει, καὶ δέδοικα τάσδ’ ὁρωμένη, ὡς καὶ ὁρῶσα. </comment>

<comment>
<ref>10.302</ref> Τὸ δὲ
 πυκινὴν ἠρτύνετο βουλήν ἐξακουστέον πάντως καὶ ἐπὶ τῆς Ἑλληνικῆς,
 εἰ καὶ διὰ συντομίαν σεσίγηται ἐκεῖ. οὐ γὰρ δήπου αὕτη μὲν πυκινὴ ὁμοία
 οὖσα τῇ Ἑλληνικῇ, ἐκείνη δὲ οὐ πυκινή. </comment>

<comment>
<ref>10.303</ref> Τὸ δὲ ὑποσχόμενος τελέσειεν ἀκριβῶς πέφρασται, ὡς πολλῶν πολλάκις ὑπισχνουμένων μέν, μὴ
 τελούντων δέ. καὶ ἔστι τοῦτο ἀσφαλέστερον τοῦ δείδω μὴ οὔ τίς τοι ὑπόσχηται








 
 τόδε ἔργον, ὅπερ εἶπε φθάσας ὁ Μενέλαος. Δῆλον δὲ καὶ ὅτι τὸ τίς ἂν τελέσειε γοργότερόν ἐστι τῶν τοῦ Νέστορος. ἐκεῖνος γὰρ περιφράζων τὸ τελέσειεν ἔφη ταῦτά τε πάντα πύθοιτο, καὶ ἂψ ἐς ἡμέας ἔλθοι ἀσκηθής. οὕτω
 καὶ τὸ τῆς τιμῆς κεφάλαιον Νέστωρ μὲν πλατύτερον ἔφρασεν ἐν τῷ μέγα κέν
 οἱ ὑπουράνιον κλέος εἴη πάντας ἐπ’ ἀνθρώπους, κλέος εἰπὼν οὐ τὴν ἁπλῶς
 φήμην, ἀλλὰ τὴν κυδίστην. </comment>

<comment>
<ref>10.307</ref> Ἕκτωρ δὲ ἐστενολέσχησεν, εἰπὼν
 οἷ τ’ αὐτῷ κῦδος ἄροιτο, ἤγουν ἑ αὐτὸν κυδανεῖ, ὅ ἐστι συνθέτως ἑαυτόν.
 ἔνθα τὸ ἄροιτο ὑψωτικὴ λέξις οὖσα οὐρανίου τινὸς καὶ αὐτὴ κύδους ἐστὶν
 ἐνδεικτική, ταὐτὸν δ’ εἰπεῖν, ὑπουρανίου κλέους, προσκυροῦντος μὲν οὐρανῷ,
 οὐχ’ ὑπὲρ αὐτὸν δὲ ἠρμένου. </comment>

<comment>
<ref>10.304 s.</ref> Τὸ δὲ δώρῳ ἐπὶ μεγάλῳ καὶ τὸ
 δώσω γάρ ἐτυμολογικὸν τρόπον φαίνει. ἐκ τοῦ δώσω γὰρ τὸ δῶρον παράγεται. Ὁ δὲ ἄρκιος μισθός, δι’ οὗ μισθαρνῶν ὁ Δόλων ἐστί, τοῦ μεγάλου δώρου
 ἑρμηνευτικὸν εἶναι δοκεῖ, ὡς καὶ προδεδήλωται. ἔχει δέ τι σμικροπρεπείας,
 εἰ μὴ βασιλικῶς καὶ ὑπὲρ τὸ ἄρκιον δοθήσεται τῷ οὕτω κινδυνεύσοντι, ἀλλὰ
 τῇ κατὰ τὸ ἀρκοῦν ἰσότητι ψεύδεται τὸ μεγαλοπρεπές. τοῦ δὲ μισθὸς ἄρκιος
 σεμνότερον τὸ μέγα δῶρον, αὐτὸ δὲ ἶσόν ἐστι τῷ δόσις ἐσθλή, ὅπερ ὁ Νέστωρ
 ἔφη. Μισθὸς δὲ κατὰ τοὺς παλαιοὺς μίσους ἀπόθεσις. φιλεῖται γὰρ ὁ μισθαποδότης ὡς φύσει δίκαιος. ἐθέλουσι δὲ οἱ μεθ’ Ὅμηρον μισθὸν λέγειν τὸ δῶρον,
 ᾧπερ στοιχεῖ ὁ στρατευόμενος, διὸ καὶ μισθοφορὰ παρ’ αὐτοῖς ἡ ὑπὲρ τοιούτων
 δώρων δημοσία συνεισφορά. κοινότερον μέντοι ὥσπερ μισθωτοὶ οἱ μὴ προῖκα
 δουλεύοντες, ἀλλὰ διὰ δώρων λῆψιν, οὕτω καὶ μισθὸς ὁ διδόμενος αὐτοῖς ἐπὶ
 ἐλευθερίας ἀπεμπολήσει. </comment>

<comment>
<ref>10.305</ref> Τὸν δὲ δίφρον ὅτι ὁ αὐτὸς τῷ ἅρματί ἐστιν,
 ἑρμηνεύσει ἐφεξῆς ὁ Δόλων ἐν τῷ ἵππους τε καὶ ἅρματα, οἳ φορέουσι Πηλείωνα. Ἐριαύχενες δὲ ἵπποι κατά τι ἐξαίρετον πρὸς διαστολὴν ἡμιόνων καὶ
 ὄνων. οὗτοι γὰρ οὐ τοιοῦτοι. Εἰ δὲ καὶ δουλιχόδειροι οἱ τοιοῦτοι, ἀλλ’ αὐτὸ
 οὐχ’ ἵπποις, κύκνοις δὲ καὶ τοιούτοις ὄρνισιν ἀποκεκλήρωται. Ἐπὶ εὐγενῶν
 δὲ ὁμοίως ἵππων καὶ τὸ ὑψαυχενεῖν. καὶ ἄλλως δὲ εἰπεῖν, ἐριαύχενες οἱ μακροτράχηλοι ἢ ὑψαύχενες καὶ γαῦροι τὴν χαίτην. </comment>

<comment>
<ref>10.307</ref> Τὸ δὲ ὅς τις ἂν







 
 τλαίη παράφρασίς ἐστι τοῦ πεπίθοιτο αὑτοῦ θυμῷ τολμήεντι, δι’ ὀλίγου
 φρασθέν, ὥσπερ καὶ τὸ οἱ αὐτῷ κῦδος ἄροιτο παραπέφρασται πάνυ στενῶς,
 ὅθεν προείρηται, ὥσπερ αὖ πάλιν τὸ ἐπεὶ δαμάσαντο Ἀχαιούς δι’ ὀλίγου
 προφρασθὲν ἄλλως ἐνταῦθα παραπέφρασται ἐν τῷ ἤδη χείρεσσιν ὑφ’ ἡμετέρῃσι
 δαμέντες. Ἔνθα καὶ ὅρα τὴν <rs type="waw">ὑπο</rs> πρόθεσιν δοτικῇ συντεταγμένην συνήθως.
 οὕτω τὰ ἐνταῦθα ἐν πολλοῖς σύμφωνα μὲν τοῖς πρὸ βραχέων Ἑλληνικοῖς,
 ἄλλως δὲ κατὰ ποικιλίαν τεχνικὴν διάφορα. Τὸ δὲ κῦδος ἄροιτο φιλεῖ πολλαχοῦ
 λέγειν ὁ ποιητής, ὡς ἐν τοῖς ἑξῆς φανήσεται, τοῦ αἴρειν ὄγκον τινὰ δηλοῦντος
 καὶ ὕψωσιν, καθὰ καὶ ἀνωτέρω δεδήλωται. Ἐπεμβέβληται δὲ περιβλητικῶς
 τὸ οἷ τ’ αὐτῷ, ἤγουν ἑαυτῷ, κῦδος ἄροιτο, καὶ διακόπτει τὸ ἐφεξῆς τῆς
 συντάξεως ὂν τοιοῦτον ὅς τις ἂν τλαίη νηῶν σχεδὸν ἐλθεῖν, ὧν μέσον πεσὸν
 τὸ ἑαυτῷ κῦδος ἄροιτο περιβολὴν ἐποίησε τῇ ἐπεμβλητικῇ διακοπῇ. </comment>

<comment>
<ref>10.312</ref>
 Τὸ δὲ νύκτα φυλασσέμεναι τὰς τῆς νυκτὸς ἐποίησε λέγεσθαι φυλακάς. Τὸ
 δὲ ἀδηκότες ἀντὶ τοῦ ἀηδισθέντες, ὡς ἀπὸ τοῦ ἀηδῶ καὶ κατὰ συναίρεσιν
 ἀδῶ, ἐξ οὗ καὶ τὸ ἀδημονεῖν, ὡς καὶ προγέγραπται. Ἐπὶ πᾶσι τούτοις θεωρητέον
 ὅτι σκοπὸν θέμενος Ὅμηρος μελετῆσαι τὸ ἐξ ἀμφοῖν στρατοῖν κεφάλαιον
 τῶν κατασκόπων οὐ πολλοῖς νοήμασι φύσει διοικονομούμενον ἤνυσε τὸ σκοπηθέν,
 ὡς οὐκ ἂν ἦν βέλτιον. πλοῦτον μὲν οὖν οὐκ ἔχει λαλιᾶς διαφόρου ἐν ἀμφοῖν,
 τοῖς αὐτοῖς δὲ ἐνδιατρίψας ἑκατέρωθι ἐπλάτυνε μὲν γλαφυρώτερον τὸν λόγον
 τοῦ Νέστορος, ἀπεστένωσε δὲ βραχύ τι τὰ τοῦ Ἕκτορος, οἷα μὴ κατὰ τὸν
 γέροντα οἵου τε ὄντος λαλεῖν. διὸ οὕτω γράψαι κυρώσας οὐ τῷ ῥήτορι
 Ἀντήνορι περιέθετο τὰ κατὰ τὸν Τρωϊκὸν κατάσκοπον, ὃς δὴ Ἀντήνωρ
 δημογέρων καὶ αὐτὸς ὢν Τρωϊκὸς ἐοικὼς τέττιγι, κάλλιον εἶχεν, ὡς εἰκός,
 ῥητορεῦσαι ἤπερ ὁ Ἕκτωρ, ἀλλὰ νεωτέρῳ τούτῳ στρατηγῷ τὸ τοιοῦτον
 προσέπλασε σκέμμα, ἵνα ὥσπερ κατὰ πρόσωπα, οὕτω καὶ κατὰ φράσιν τὴν
 δι’ αὐτῶν διαφοράν τινα σχοίη τὸ ῥηθὲν κεφάλαιον ἐπ’ ἀμφοῖν τοῖν μεροῖν.
 Ὅτι καὶ ἐνταῦθα συνήθει χρᾶται σχήματι διηγήματος ὁ ποιητής, ἀρχόμενος
 ἀπὸ ῥήματος ὑπαρκτικοῦ, ὡς καὶ ἐν τῷ ἦν δέ τις ἐν Τρώεσσι Δάρης ἀφνειὸς
 ἀμύμων. </comment>

<comment>
<ref>10.314 — 17</ref> Φησὶ γὰρ ἦν δέ τις ἐν Τρώεσσι Δόλων, Εὐμήδεος







 
 υἱὸς κήρυκος θείοιο, πολύχρυσος, πολύχαλκος, ὃς δή τοι εἶδος μὲν ἔην κακός,
 ἀλλὰ ποδώκης. αὐτὰρ ὅ, ἤγουν οὗτος, μοῦνος ἔην μετὰ πέντε κασιγνήτῃσιν,
 ὅ ἐστιν, ὡς ἐπὶ ἄλλων λέγει, τηλύγετος ἐν πέντε ἀδελφαῖς. οὗ ἀνάπαλιν,
 ὡς ἐν ἀντιστροφῇ, ἀλλαχοῦ ποιεῖ τὸν Ἰδομενέα τηλύγετον ἐν μάχῃ εἰπών,
 ὅ ἐστι μόνον, ὡς εἴπερ ἀντέστρεφε τὸ μόνος καὶ τὸ τηλύγετος. καὶ ἔστιν
 ἀληθῶς τὸ τηλύγετος, εἴπερ πως καινότερον ἐτυμολογηθείη, ταὐτόν ποτε
 τῷ μεμονωμένος εἴτ’ οὖν μόνος. εἰ γὰρ τηλύγετος ῥηθείη ὁ τῶν ἄλλων ἁπλῶς
 τῆλε γενόμενος, καὶ μεμονωμένος ἂν ὁ τοιοῦτος εἴη. ὃ καὶ Ἰδομενεὺς ἔπαθεν
 ἐν μάχῃ μονωθείς. ὅμως μέντοι οὐχ’ ἁπλῶς ἀεὶ ταὐτίζονται τὸ μόνος καὶ
 τὸ τηλύγετος, ἀλλ’ εἴ που ἐπὶ μοναδικῆς γεννήσεως. ἀλλὰ τοῦτο μὲν τοιοῦτον.
 Τὸ δὲ ῥηθὲν διήγημα ἐκτίθησιν ὁ ποιητὴς μάλιστα, ἵνα δείξῃ οἷος ὢν ὁ Δόλων
 οἵοις ἐπιχειρεῖ καὶ οἵων ἀριστείων ἐρᾷ, καὶ οὐ τοσοῦτον, ἵνα γνωρίσῃ αὐτόν,
 ὅτι μηδὲ ἄσημος ἦν καὶ ἀφανής. τοῖς γὰρ ὑπὸ Ἕκτορος κληθεῖσιν ἀρίστοις
 εἰς βουλὴν συγκατείλεκτο, καὶ οἶδε τοῦτον καὶ ὁ Διομήδης, ὃς καὶ ἐξ ὀνόματος
 καλέσει αὐτόν. Ἐπαινεῖται δὲ καὶ ἐνταῦθα τῆς ἐμπεριβόλου συντομίας ὁ
 ποιητής. Ἐν ὀλίγῳ γὰρ διὰ πιθανότητα τὸ κύριον ὄνομα τοῦ κατασκόπου
 ἐδήλωσε, τὸ γένος, τὴν τύχην, τὴν ἐκ πατρὸς τέχνην, τὴν μορφήν, τὴν ὠκύτητα.
 Φασὶ δὲ οἱ παλαιοὶ καί, ὅτι τὸ μὲν κήρυκος γενέσθαι υἱὸν τὸν Δόλωνα εὐπειθῆ
 τε αὐτὸν τῷ Ἕκτορι τίθησι, καὶ εὔελπιν δέ, ὡς ἐὰν ἁλῷ, αἰδέσονται οἱ ἐχθροὶ
 αὐτὸν οἷά τι θεῖον γένος. ἄσυλοι γὰρ οἱ κήρυκες. ὁ δὲ πλοῦτος ἐλπίδας αὐτῷ
 ὑποτείνει, ὡς εἰ μὴ αἰδοῦς τύχοι διὰ τὸ γένος, λύτρα δοὺς λελύσεται. διὸ καὶ
 ἁλοὺς λέγει ζωγρεῖτε, αὐτὰρ ἐγὼν ἐμὲ λύσομαι, ἔστι γὰρ ἔνδον χαλκός τε
 χρυσός τε πολύκμητός τε σίδηρος, προβαλόμενος εἰς πειθὼ τὸ θέλειν τε πολλὰ
 δοῦναι καὶ τὸ δυνήσεσθαι. Ἔνθα σημείωσαι ὅτι τῷ ἀνωτέρω μνημονευθέντι
 χρυσῷ καὶ χαλκῷ, ἐν τῷ πολύχρυσος, πολύχαλκος, συνεπινοεῖται καὶ σίδηρος,
 ὡς ὁ Δόλων ἐν τοῖς κατ’ αὐτὸν διασαφεῖ. Τὸ μέντοι ποδώκη τὸν Δόλωνα
 εἶναι εἰς σωτηρίας αὐτῷ ἐχέγγυον ἐδόκει. θαρρεῖ γὰρ φυγεῖν φωραθείς. καὶ
 ὅρα οἷον ἄνδρα ὁ ποιητὴς τοῖς μὴ φίλοις αὐτῷ βαρβάροις πιθανῶς εἰς κατασκοπὴν ἐπελέξατο, οὐκ ἀρετῇ πεποιθότα στρατιωτικῇ, δι’ ἧς γενναῖόν τι
 ἀνύσει, ἀλλ’ ἑτέροις τισί, δι’ ὧν δυστυχήσας οὐδὲ ἐπανακάμψει τοῖς ἑαυτοῦ.







 
 Ἔχει δέ τι ἀστεῖον καὶ τὸ Δόλων Εὐμήδεος υἱός, ὡς δέον μὲν ὂν εὖ μήδεσθαι,
 αὐτοῦ δὲ τῷ δόλῳ καὶ μόνῳ θαρρήσαντος. </comment>

<comment>
<ref>10.315</ref> Ὅτι δέ, ὡς εἰκός, κῆρυξ ἦν
 κατὰ τὸν πατέρα καὶ ὁ Δόλων, ἡ παλαιὰ συνήθεια δηλοῖ. σύνηθες γὰρ τοῖς
 παλαιοῖς, ὡς ἱστορεῖ καὶ Ἡρόδοτος, τὰς πατρῴας τέχνας διαδέχεσθαι. αὐλητέω
 γάρ, φησίν, αὐλητὴς καὶ μαγείρου μάγειρος καὶ κῆρυξ κήρυκος. Ὅτι δὲ θεῖος
 ἅπας κῆρυξ παρὰ τοῖς παλαιοῖς, πολλαχοῦ δηλοῦται, καὶ πρῶτον ἔνθα Διὸς
 ἐρρέθησαν οἱ κήρυκες ἄγγελοι. Πάντως δὲ εἰκὸς καὶ θείους καὶ ἱεροὺς εἶναι
 τοὺς μὴ μόνον Ἑρμαϊκῶς κηρύσσοντας κατὰ τὸ Ἑρμοῦ τήνδε πομπεύω
 τέχνην βέβαιον, ὅπερ ὁ παρὰ τῷ Σοφοκλεῖ κῆρυξ Λίχας φησίν, ἀλλὰ καὶ
 δημηγορίαις καὶ εἰρηναίαις ἐξυπηρετουμένους πρεσβείαις καὶ πολέμων λύσεσι
 καὶ ὅλως μέσους γινομένους εἰς πᾶν καθῆκον, καὶ οὕτως ἱεροὺς Διί̈ τε τῷ καὶ
 τὰ τοιαῦτα ἐφορῶντι καὶ λογίῳ Ἑρμῇ, ἐξ οὗ δοκοῦσι κατάγεσθαι. </comment>

<comment>
<ref>10.316</ref>
 Τὸ δὲ κακός δηλοῖ μὲν τὸν δύσμορφον, ἀντίκειται δὲ τῷ καλῷ ὡς αἰσχρός,
 καθὰ δηλοῖ καὶ τὸ διὰ καλῶν γὰρ ὀμμάτων αἴσχιστα Τροίαν εἷλεν. Ὅρα
 δὲ καὶ μαρτυρίαν τοῦ οὐ πᾶσι πάντα τὸν θεὸν διδόναι οὔτε κακὰ οὔτε καλά. εἰ
 γοῦν καὶ εἶδος κακὸς ὁ Δόλων, ἀλλὰ ποδώκης. Ὅτι Ἕκτωρ μὲν ἁπλῶς καὶ
 ἀορίστως ἐπὶ ἄλλῳ τινί, καθὰ εἴρηται, μεγάλῳ δώρῳ, εἴτε καὶ ὡς αὐτὸς ἔφη
 μισθῷ, ἐθέλει στεῖλαι κατάσκοπον ταῖς ναυσίν, ὅπερ ἦν δίφρος καὶ δυὸ ἐριαύχενες ἵπποι, οἳ ἀριστεύουσιν ἐπὶ νηυσὶν Ἀχαιῶν, ὁ δὲ Δόλων τὸ ἅρμα ζητεῖ
 καὶ τοὺς ἵππους τοῦ Ἀχιλλέως, ὑψώσας τὸ μέγα δῶρον, καὶ τοὺς ἀρίστους
 ἵππους αὐτὸς ὁρίσας ὡς οἷον ἑρμηνευτικῶς καὶ ὄντως μεγάλα ζητήσας, ὡς
 καὶ Ὅμηρος ἐν τοῖς ἑξῆς παρασημηνάμενος ἐπικρίνει, ὅπου Ὀδυσσεὺς ἐπιμειδήσας ἐρεῖ ἦ δὴ μεγάλων δώρων ἐπεμαίετο θυμός, ἵππων Αἰακίδαο, καὶ τὰ
 ἑξῆς. Ὁ Ἕκτωρ μέντοι ὑπισχνεῖται καί, ὡς ἐζητήθη, ἀνασχὼν τὸ σκῆπτρον
 ὀμνύει. </comment>

<comment>
<ref>10.319 — 327</ref> Ἔχει δὲ τὰ τοῦ Ὁμήρου οὕτως Ἕκτορ, ἔμ’ ὀτρύνει
 κραδίη καὶ θυμὸς ἀγήνωρ, ὃ δὴ καὶ Διομήδης φθάσας εἶπε, νηῶν ὠκυπόρων
 σχεδὸν ἐλθέμεν ἔκ τε πυθέσθαι. ἀλλ’ ἄγε μοι τὸ σκῆπτρον ἀνάσχεο καί μοι
 ὄμοσσον ἦ μὲν τούς, ἤγουν τούτους, ἵππους τε καὶ ἅρματα ποικίλα χαλκῷ
 δωσέμεν, οἳ φορέουσιν ἀμύμονα Πηλείνα, σοὶ δ’ ἐγὼ οὐχ’ ἅλιος σκοπὸς ἔσσομαι
 οὐδ’ ἀπὸ δόξης. τόφρα γὰρ ἐς στρατὸν εἶμι διαμπερές, ὄφρ’ ἂν ἵκωμαι νῆ'
 Ἀγαμεμνονέην, ὅθι που μέλλουσιν, ἤγουν ἐοίκασιν, ἄριστοι βουλὰς βουλεύειν
 ἢ φευγέμεν ἠὲ μάχεσθαι. οὕτως ὁ Δόλων εἶπε. </comment>

<comment>
<ref>10.328 — 32</ref> Καὶ ὁ Ἕκτωρ







 
 ἐν χερσὶ σκῆπτρον λάβε καί οἱ ὄμοσσεν: ἴστω νῦν Ζεὺς αὐτὸς μὴ μὲν τοῖς
 ἵπποισιν ἀνὴρ ἐποχήσεται ἄλλος Τρώων, ἀλλά σέ φημι διαμπερὲς ἀγλαϊεῖσθαι.
 ὣς φάτο, καί ῥ’ ἐπίορκον ἀπώμοσε, τὸν δ’ ὀρόθυνε. Φασὶ δ’ ἐνταῦθα οἱ παλαιοὶ
 μωρότερον εἶναι τοῦ αἰτήσαντος Δόλωνος τὸν ὀμόσαντα Ἕκτορα ὡς ἤδη καὶ
 τοὺς Ἀχαιοὺς ἑλόντα καὶ τοῦ: Ἀχιλλέως περιγενόμενον καὶ διαιροῦντα τὰ
 λάφυρα. Αἰτιῶνται δὲ καὶ ὡς τοῦ Νέστορος οὐ ῥιψοκινδύνως βουληθέντος τὸν
 Ἑλληνικὸν κατάσκοπον ἑλεῖν τινα τῶν ἐν βάθει τοῦ Τρωϊκοῦ στρατοπέδου,
 ἀλλ', ὡς ἐρρέθη, ἐσχατόωντα καὶ μεμονωμένον τῶν ἄλλων, Ἕκτωρ νηῶν
 σχεδὸν ἐλθεῖν ἐθέλει καὶ πυθέσθαι, κινδύνῳ παραβάλλων τὸν κατασκοπήσοντα.
 οὗ τὸ αὔθαδες ὑπεραναβαίνων ὁ Δόλων οὐχ’ ἁπλῶς εἰς τὰς νῆας ἐλθεῖν μεγαλαυχεῖ, ἀλλὰ καὶ εἰς αὐτὴν τὴν βασίλειον σκηνήν, ὡς οὐχὶ κινδυνεύσων, φασίν,
 ἀλλ’ ἐπικηρυκεύσων. Σημειοῦνται δὲ καὶ ὡς ὁ μὲν Διομήδης οὔτε ᾐτήσατο
 δωρεὰν οὔτε ἠλαζονεύσατο ποιῆσαί τι μέγα, εὐχῇ δὲ χρησάμενος θεοῖς ἐπέτρεψεν ἑαυτόν, ὁ δὲ Δόλων αἰτεῖ μὲν ἀδύνατα, ὑπισχνεῖται δὲ πράξειν ὑπέρογκα.
 καὶ Διομήδης μὲν ἔλαβε συνεργὸν διά τε τὸ ἄλλως νεμεσητὸν καὶ τὸ τοῦ πράγματος ἐπικίνδυνον, διὸ καὶ εὐδοκιμεῖ. ὁ δὲ Δόλων τὸ πρᾶγμα μόνος θαρρεῖ.
 διὸ καὶ θαυμαστέον, πῶς οὐ προσεῖπεν αὐτὸν ὁ ποιητὴς διὰ ταῦτα νήπιον.
 Ἔστι δέ, φασί, καὶ ἄπιστος ὁ Δόλων οἷα βάρβαρος. ὅθεν οὐ τρόποις ἀγαθοῖς
 τὰς πίστεις, ἀλλὰ τῷ διὰ σκήπτρου ὅρκῳ ἐθέλει βεβαιοῦν, καὶ οὐ πιστεύει
 τὴν δόσιν ὅρκου δίχα. Διομήδης μέντοι οὐδὲ προφέρει τὴν δόσιν ὅλως ἐν μνήμῃ.
 Ἔτι παρασημαίνονται καὶ ὅτι ὡς ἐν πλούτῳ πολλῷ τεθραμμένος ὁ Δόλων
 ἄνανδρός ἐστι καὶ δειλὸς καὶ ῥιψοκίνδυνος καί, ὡς εἰπεῖν, θρασύδειλος, ὃς διὰ
 δειλίαν οὐ μόνον οὐκ ἀνύει τὰ προτεθέντα, ἀλλὰ καὶ προδότης γίνεται τῶν αὑτοῦ,
 ὡς ἐφεξῆς φανήσεται. ἐπιλέγουσι δὲ συχνὰ τοῖς τοιούτοις οἱ παλαιοί, ὅτι καὶ
 τοιοῦτος ὢν ὁ Δόλων τῶν Ἀχιλλέως ἵππων ἐρᾷ καὶ οἷος ὢν οἷα θέλει. παρασημειοῦνται δὲ τὸν Δόλωνα καὶ ζηλωτὴν ἱπποτροφίας καὶ φίλιππον τὸ ἦθος,
 ὃς ἐνταῦθά τε τοῦτο δείκνυσι καὶ ἐν τοῖς ἑξῆς δέ, ὅπου περιττῶς ἐπαινεῖ πρὸς
 Διομήδην τοὺς τοῦ Ῥήσου ἵππους. τοῦτο δὲ ποιεῖν δοκεῖ μάλιστα διὰ τὸ τὸν
 Διομήδην εἰδέναι φίλιππον, ᾧ καὶ πορίζει τοὺς νεήλυδας ἵππους, φιλούμενον








 
 λάφυρον, εἴπως ὁ Διομήδης περιποιήσοιτο αὐτὸν ὡς τοῦ φιλουμένου πρόξενον,
 εἰ καὶ ὁ Διομήδης ὡς ἀγεννῆ ἀντεραστὴν αὐτὸν ἀναιρεῖ. Φασὶ δὲ καὶ ὅτι
 Ἕκτορος εἰπόντος τοὺς ἀρίστους τῶν Ἑλληνικῶν ἵππων δοῦναι αὐτῷ, αὐτὸς
 ἐκ συλλογισμοῦ τοὺς τοῦ Ἀχιλλέως αἰτεῖ, ἄγων οὕτω πως ἑαυτὸν εἰς ἶσον
 τῷ Ἀχιλλεῖ. Ἔστι δὲ τοιοῦτός τις ὁ συλλογισμός: σὺ τοὺς ἀρίστους ἔφης
 δώσειν, ἄριστοι δὲ οἱ τοῦ Ἀχιλλέως. τοὺς τοῦ Ἀχιλλέως ἄρα δώσεις. λαβὼν
 γὰρ ὡς λῆμμα τὸν τοῦ Ἀχιλλέως λόγον τὸν λέγοντα, ὅτι τοὺς ἀρίστους δώσω,
 προστίθησιν αὐτὸς παρ’ ἑαυτοῦ πρότασιν ὁμολογουμένην τό: ἄριστοι δὲ οἱ
 τοῦ Ἀχιλλέως. καὶ οὕτω πλέκει ὁ βάρβαρος οὐκ εὔπλοκον ἀλλ’ αὑτῷ δοκοῦντα
 συλλογισμόν. </comment>

<comment>
<ref>10.321</ref> Τὸ δὲ ἀνάσχεο ἀλλαχοῦ μὲν ἀνοχὴν ὑπομενετικὴν
 δηλοῖ, ὡς τὸ ἀνάσχεο κηδομένη περ, καὶ πρὸ ὀλίγων τὸ ἀνὰ δὲ σχέο, ἐνταῦθα
 δὲ ἀντὶ τοῦ ἀνάτεινον εἴληπται. </comment>

<comment>
<ref>10.322</ref> Ἅρματα δὲ ποικίλα χαλκῷ τὰ τοῦ
 Ἀχιλλέως λέγει ὁ Δόλων, ὡς τοιαῦτα ἐκεῖνα ἐκ πυκνῆς πείρας εἰδώς. Καὶ
 ὅρα ὅτι ὥσπερ ὅπλων, οὕτω καὶ ἅρματος ἐπεμελοῦντο πρὸς κάλλος οἱ ἥρωες.
 καὶ τὸ μὲν τοῦ Ἀχιλλέως οὕτω σωφρόνως καλλύνεται, τὸ μέντοι τοῦ Ῥήσου
 ἐν τοῖς ἑξῆς ἁβρότερον ἔχει. χρυσῷ γὰρ καὶ ἀργύρῳ εὖ ἤσκηται, οὗ καὶ τὰ
 τεύχη χρύσεα, καθά που καὶ τὰ τοῦ Γλαύκου. </comment>

<comment>
<ref>10.323</ref> Τὸ δὲ οἳ φορέουσιν
 ἔχει τι καινοπρεπές. φορέουσιν μὲν γὰρ καὶ οἱ ἕλκοντες ἵπποι, φορέουσι δὲ
 καὶ ἅρματα τὰ ἑλκόμενα. Ὅμηρος δὲ πρὸς τὸ ἔμψυχον καὶ ἕλκον ἔκρινεν
 ἀποδοῦναι τὸ οἳ φορέουσιν. αὐτὸ δὲ τὸ φορέουσι τὸ παρὰ τοῖς μεθ’ Ὅμηρον
 φορεῖον παράγει. φορέει γὰρ καὶ ἐκεῖνο, ἤτοι ἀνέχει, τοὺς ἐν αὐτῷ, καθὰ καὶ
 τὸ ἅρμα τὸν ἀναβάτην. </comment>

<comment>
<ref>10.324</ref> Ἐν δὲ τῷ οὐχ’ ἅλιος σκοπὸς ἔσσομαι γράφουσιν οἱ περὶ Ἡρόδωρον, ὅτι εὕρομεν ἐν πολλοῖς εἰς τὸ <rs type="waw">χ</rs> ἀπόστροφον. Τοῦτο
 δὲ παρεσημειωσάμεθα, ὡς ἂν φανείη ὅτι ἐν τῷ οὐχ’ ἅλις καὶ οὐχ’ οὕτως
 καὶ τοῖς ὁμοίοις, ἀμφιβόλως εἶχον οἱ παλαιοί, οἱ μὲν μετὰ ἀποστρόφου καὶ
 δασείας ποιούμενοι τὴν γραφήν, οἱ δὲ τὸ μὲν πάθος, ἤγουν τὴν ἀπόστροφον,
 μὴ προσιέμενοι, μόνον δὲ πνευματίζοντες. Τὸ δὲ οὐδ’ ἀπὸ δόξης ἀντὶ τοῦ οὐ








 
 πόρρω τῆς περὶ ἐμοῦ ὑπολήψεως, κεῖται δὲ τοιοῦτόν τι καὶ ἐν Ὀδυσσείᾳ. Καὶ
 λέγει μὲν ὁ Δόλων αὐτὸ διὰ τὸ ποδῶκες, ὁ δὲ φιλόκαλος θαυμάσεται τῆς
 δεξιότητος τὸν ποιητὴν οὕτω φράσαντα. τῷ ὄντι γὰρ εἰ οὕτως ἄφρων καὶ
 ἀγεννὴς ὁ Δόλων, οὐκ ἀπὸ δόξης τοιαύτης τῆς περὶ αὐτοῦ διαπράξεται. Ἰστέον
 δὲ ὅτι, ὥσπερ κλέος παρὰ τῷ ποιητῇ οὐ κοινότερον ἡ τιμή, ἀλλὰ ἡ φήμη παρὰ
 τὸ κλύω, ἵνα, φασίν, ᾖ κλύος καὶ τροπῇ κλέος διὰ τὸ ἀκουστὸν εἶναι, οὕτω καὶ
 δόξα οὐ κατὰ τοὺς ὕστερον ἐπὶ τιμῆς, ἀλλὰ ἔννοια κατὰ ψυχὴν καὶ δόκησις
 καὶ οἴησις. </comment>

<comment>
<ref>10.325</ref> Τὸ δὲ ἐς στρατὸν εἶμι πάνυ στενῶς φρασθὲν ὅμοιόν
 ἐστι τῷ ἀνδρῶν δυσμενέων δῦναι στρατὸν ἐγγὺς ἐόντων, ὃ φθάσας ἐπὶ
 Διομήδους περιφραστικῶς εἶπεν ὁ ποιητής. οὕτω δὲ καὶ τοῦ βουλεύειν ἢ φεύγειν
 ἢ μάχεσθαι περίφρασις ἦν πρὸ ὀλίγων ἐν στίχοις τέτρασι τὸ ἠὲ φυλάσσονται
 νῆες θοαί καὶ τὰ ἑξῆς. </comment>

<comment>
<ref>10.328</ref> Ὅρα δὲ καὶ ὅτι διὰ τοῦ σκήπτρου γίνεται
 καὶ νῦν ὅρκος, καθὰ καὶ ἐν τῇ αʹ ῥαψῳδίᾳ πεποίηται. καὶ ἔστι τοῦτο σεμνὸν
 καὶ Ὁμηρικῇ ποιήσει πρέπον. ὁ μέντοι εἰπὼν ἴστω Ζεὺς ὅρκιον δέ μοι
 ξίφος, ἄλλως ἐποίησε δι’ ἑτεροίαν οὐκ ἀνεύλογον περιπέτειαν. </comment>

<comment>
<ref>10.325 s.</ref>
 Τοῦ δὲ διαμπερές τοπικῶς ἐπιρρηθέντος ἐφερμηνευτικὸν τὸ ὄφρ’ ἂν ἵκωμαι
 νῆα τὴν τοῦ Ἀγαμέμνονος, ἔνθα οἱ βουλευταί. ὁ γὰρ ἐκεῖσε ἱκόμενος διαμπερὲς τοῦ Ἀχαιϊκοῦ στρατοῦ ἵκετο. </comment>

<comment>
<ref>10.331</ref> Τὸ δέ γε διαμπερὲς ἀγλαϊεῖσθαι
 χρονικῶς εἴληπται ἀντὶ τοῦ διόλου, ὅ ἐστι διὰ ζωῆς ὅλης. ἑτεροῖα δὲ ταῦτα
 πρὸς τὸ βάλλειν ἢ πλήττειν διαμπερές, καὶ πρὸς τὸ κλήρῳ πεπάλαχθε διαμπερές. </comment>

<comment>
<ref>10.330</ref> Ἐν δὲ τῷ μὴ μὲν τοῖς ἵπποις ἀνὴρ ἐποχήσεται ἄλλος λέγει
 μὲν κατά τινα βραχεῖαν ἔλλειψιν, ὅτι ἴστω θεός, ὡς οὐ δὴ ἐποχήσεται αὐτοῖς
 ἀνὴρ ἕτερός τις τῶν Τρώων. οὕτω γὰρ ἂν εἴη ἀσόλοικον, σολοικοφανὲς ἄλλως
 ὄν. τὸ γὰρ κοινὸν οὕτω: ἴστω νῦν Ζεὺς μὴ δὴ αὐτοῖς ἄνδρα ἐποχήσεσθαι ἄλλον








 
 Τρώων. Σημειωτέον δὲ αὐτὸ εἰς σαφήνειαν τοῦ κειμένου ἐν τῇ <rs type="waw">τ</rs> ῥαψῳδίᾳ μὴ
 μὲν ἐγὼ Βρισηί̈δι χεῖρας ἐπενεγκεῖν. δῆλον γὰρ ἐκ τούτου, ὅτι καὶ ἐκεῖ λείπει
 τι πρὸς ἐντελῆ τῆς ἐννοίας σαφήνειαν, οἷον ὅτι ἴστω γῆ καὶ ἥλιος, ὡς οὐ δὴ
 ἐγὼ ἠθέλησα ἢ ἐτόλμησα κούρῃ Βρισηί̈δι χεῖρ’ ἐπενεῖκαι. Τοῦτο δὲ τὸ τοῦ
 Ἕκτορος καὶ ἐσχηματισμένως εἴρηται. ὁ μὲν γὰρ πρῶτος στίχος ἀγάλλει
 ἀκροατὴν φιλέλληνα ὡς ἀληθιζομένου τοῦ Ἕκτορος. ἀληθῶς γὰρ οὐκ ἄλλος
 τις αὐτοῖς μετὰ τὸν Ἀχιλλέα ἐποχήσεται οὔτε Τρώων οὔτε Ἑλλήνων. ὁ δὲ
 δεύτερος στίχος ἠχρείωσε τὴν ἔμφασιν, ὁ λέγων τὸ ἀλλὰ σέ φημι ἀγλαϊεῖσθαι.
 ὅτι δὲ πολλὰ καὶ οὕτω σχηματίζονται πρὸς λεληθυῖαν ἔμφασιν, δηλοῖ καὶ
 Ἑρμογένης ἐν τῷ καὶ τοῦ μοιχοῦ λαβόμενος ἐβόων, ὦ πάτερ, σὺ δὲ ἦς.
 Μέχρι γὰρ ὧδε ὁ λέγων μοιχὸν τὸν πατέρα δηλοῖ φανερῶς, ἡ δὲ προσθήκη
 τοῦ οὐδαμοῦ ἐν τῷ σὺ δὲ ἦς οὐδαμοῦ ἐσκίασε τὸ τῆς σαφηνείας φῶς. ἀλλὰ
 τοῦτο μέν, ἵνα μὴ ὁ υἱὸς παρανόμως εἰς πατέρα ὑβρίζῃ, τὸ δὲ Ὁμηρικόν, ἵνα μὴ
 κακοζήλως ὁ ποιητὴς παίζῃ ἐκκαλύπτων διὰ τοῦ ὀμνύοντος Ἕκτορος ὅπερ
 ἐκεῖνος οὔτε ἐγίνωσκεν οὔτε εἰπεῖν προέθετο. </comment>

<comment>
<ref>10.332</ref> Τὸ δὲ ἐπίορκον ἀπώμοσε γράφουσί τινες ἐπώμοσεν, ἀστείως ποιοῦντες. ἡ μὲν γὰρ ἀπώμοσις,
 τουτέστιν ἡ ἄρσις, τὸ οὐδεὶς ἐποχήσεται ἄλλος, ἀληθής. Ἀχιλλεὺς γὰρ μόνος.
 ὃ καὶ Ὀδυσσεὺς μετ’ ὀλίγα ἐρεῖ. ἡ δὲ θέσις, ἤγουν ἡ ἐπώμοσις, ψευδής, τὸ
 ἀλλὰ σὺ ὁ Δόλων. ὥστε ἀπώμοσεν μὲν ὁ Ἕκτωρ ἀληθῶς, ἐπώμοσε δὲ ψευδῶς.
 δῆλον δὲ καὶ ἐκ τῶν τῆς Ὀδυσσείας, ὅτι ἐπομνῦναι μὲν τὸ καταφατικῶς ὀμνῦναι,
 οἷον: νὴ τὸ θεῖον ποιήσω τόδε, ἀπομνῦναι δὲ τὸ ἀποφατικῶς ὁρκωμοτεῖν, 
 οἷον: μὰ τὸ θεῖον οὐ ποιήσω τόδε τι. ἐνταῦθα οὖν ὁ Ἕκτωρ ἄμφω ποιεῖ,
 ἀπομνύμενος μὲν διὰ τὴν ἄρσιν, ἐπομνὺς δὲ διὰ τὴν θέσιν. Ἰστέον δὲ ὅτι,
 καθὰ ἐν τῷ Ἑπτὰ ἐπὶ Θήβας, καὶ ἐν τῷ ἥκεις ἐφ’ ἡμᾶς, καὶ ἐν τῷ δαιμονίη,








 
 τί μοι ἐπέχεις, ἡ <rs type="waw">ἐπι</rs> πρόθεσις ἐναντιωματικῶς λαλεῖται ἀντὶ τῆς <rs type="waw">κατα</rs> , οὕτω
 καὶ ἐν τῷ ἐπίορκος καὶ τοῖς ἐξ αὐτοῦ. ἐπιορκεῖν γὰρ τὸ κατὰ ὅρκου γίνεσθαι τῷ
 ψεύδει καὶ μὴ κατ’ ἀλήθειαν οἰκειοῦσθαι αὐτῷ. </comment>

<comment>
<ref>10.334</ref> Ὅτι ῥινόν, ἤγουν
 δέρμα, πολιοῦ, ὅ ἐστιν λευκανθίζοντος, λύκου ἐνδύει ὁ ποιητὴς τὸν Δόλωνα,
 ἐπίτηδες καὶ αὐτὸ ὡς ἄφρονα, ἵνα καὶ δι’ αὐτοῦ ὑπολεύκου ὄντος κατάφωρος
 ὁ ἀνόητος γένηται. τεφρῶδες γὰρ τὸ χρῶμα τοῦ λύκου καὶ οὐ βαθὺ προβεβλημένον τὸ μέλαν. ὅθεν καὶ τὸ τῆς νυκτὸς μέρος τὸ ἤδη προσκυροῦν τῇ ἡμέρᾳ
 ἀμφιλύκη λέγεται νύξ, ἣν ἡ ἀπεριμέριμνος ἰδιωτεία λυκόφως λέγει. Ἴσως δὲ
 καὶ ᾠκείωται ἡ λυκέη τῷ δολιευομένῳ. διὸ παρὰ Αἰλίῳ Διονυσίῳ κεῖται
 τὸ λυκοφιλίως ἀντὶ τοῦ ὑπόπτως, ὑπούλως, ὃς φέρει καὶ Μενάνδρου χρῆσιν
 ταύτην λυκοφίλιοι μέν εἰσιν αἱ διαλλαγαί. Δῆλον δὲ ὡς ἡ ῥηθεῖσα ἀμφιλύκη
 καὶ ἐκ τοῦ λύγη γίνεται, ὃ σημαίνει κατὰ τοὺς παλαιοὺς τὴν σκιάν, προσλαβὸν
 δὲ τὸ <rs type="waw">η</rs> ποιεῖ τὴν ἠλύγην, ὃ δηλοῖ σκέπην, σκιάν. ἐξ οὗ ἐπηλυγασάμενος παρὰ
 Πλάτωνι ὁ προβαλόμενος καὶ ἐπισκιασάμενος. ὅτι δὲ καὶ νυκτερινοὶ κύνες
 λέγονται οἱ λύκοι, ἔστιν εὑρεῖν ἐν τοῖς παλαιοῖς. </comment>

<comment>
<ref>10.333 s.</ref> Ἔστι δὲ ἡ περὶ
 Δόλωνος Ὁμηρικὴ φράσις αὕτη: αὐτίκα δ’ ἀμφ’ ὤμοισιν ἐβάλλετο καμπύλα
 τόξα, ἕσσατο δ’ ἔκτοσθε ῥινὸν πολιοῖο λύκοιο. Καὶ ὅρα ὅτι κἀνταῦθα ἕσσατό
 φησι δέρμα λύκου, ὡς καὶ πρὸ τούτων ἐπὶ τοῦ βασιλέως ἕσσατο δέρμα λέοντος. δηλοῖ δὲ καὶ νῦν τὸ ἐπεκάθισεν ἑαυτῷ, περιέθετο. </comment>

<comment>
<ref>10.335</ref> Διὸ καὶ
 ἐπὶ περικεφαλαίας αὐτὸ λέγει, ἐπαγαγὼν εὐθὺς τὸ κρατὶ δ’ ἐπὶ κτιδέην κυνέην,
 ἕσσατο δηλαδή, ὅ ἐστι περιέθετο, καθὰ καὶ ἐπὶ Μενελάου εἶπεν, ὅτι στεφάνην
 ἐπὶ τῇ κεφαλῇ ἐθήκατο πρὸς ὁμοιότητα τοῦ ἀμφ’ ὤμοις ἐβάλετο τόξα.
 ταὐτὸν γὰρ εἰπεῖν ἐβάλετο καὶ ἐθήκατο. ἴσως δὲ καινὸν οὐδὲν καὶ ἀντὶ τοῦ
 ἐνδύσασθαι νοῆσαι τὸ ἕσασθαι, εἴγε τὴν λέξιν τοῦ ἐνδύεσθαι καὶ ἐπὶ πανοπλίας







 
 τίθησιν ὁ ποιητής, ὡς ἐδήλωσε τὸ ὅπλοισιν ἐνὶ δεινοῖσιν ἐδύτην. Ἰστέον
 δὲ καὶ ὅτι τὸ δέρμα τοῦ λύκου λυκέην ὁ ποιητὴς ἐρεῖ μετ’ ὀλίγα πρὸς ὁμοιότητα
 τοῦ παρδαλέην καὶ τῶν ὁμοίων, καὶ ὅτι τοὺς ἐν τῇ νυκτεγερσίᾳ ἥρωας καινοτρόπως ὁ ποιητὴς ὡπλισμένους ἱστόρησεν, ὡς καὶ προδεδήλωται, τὸν Δόλωνα,
 τὸν Διομήδην, τὸν Ὀδυσσέα, τοὺς βασιλεῖς, τοὺς λοιπούς. καὶ ὅτι τοῦ ποιητοῦ
 εἰπόντος κρατὶ δ’ ἐπὶ κτιδέην, ὡς ἐρρέθη, κυνέην, φασὶν οἱ Ὑπομνηματισταί, ὅτι ἴκτις ἐστὶ ζῷον ὅμοιον κυνιδίῳ Μελιταίῳ, ὀρνιθοφάγον, τοῖς σμήνεσιν
 ἐπηρεάζον, ἔχον τὸ αἰδοῖον οἷον ὀστοῦν, καὶ ἰᾶται στραγγουριῶντας. τὸν δὲ
 Ὅμηρον ἀφελεῖν φασὶ τὸ <rs type="waw">ι</rs> , δέον εἰπεῖν ἰκτιδέην κυνέην. Ἰστέον δὲ ὅτι ἐνταῦθα
 μὲν ἐν τῷ ἐπὶ κτιδέην ἀμφίβολόν ἐστιν εἴτε μετὰ συναλιφῆς τῆς προθέσεως
 ῥητέον ἰκτιδέην τετρασυλλάβως εἴτε τρισυλλάβως κτιδέην ἀσυναλείπτως. ὅτε
 δὲ ἐν τοῖς ἑξῆς ἐρεῖ τοῦ δ’ ἀπὸ μὲν κτιδέην κυνέην εἵλετο, τὴν ἀμφιβολίαν
 διέκρινεν ὁ ποιητὴς φανερῶς γράψας κτιδέην ἐν τρισὶ συλλαβαῖς, ὡς ἔφασαν
 οἱ Ὑπομνηματισταί. Οἱ δὲ καὶ πανοῦργον τὴν ἴκτιν τὸ ζῷον ἱστοροῦσι καὶ
 μεῖζον μὲν γαλῆς καὶ δασύτερον, ἄλλως δὲ παραπλήσιον. οἱ δὲ ἀγρίαν λέγουσιν
 εἶναι γαλῆν. καὶ ἑτέρωθεν δὲ εἰκασμὸς τοῦ ζῴου συνάγεται τοιοῦτος. Ταρτησία,
 φασί, γαλῆ ὅμοιόν τι ἴκτιδι. Εἰ δὲ καὶ ταὐτὸν ἴκτις αὕτη βαρυτόνως καὶ ἰκτίς
 ὀξυτόνως ἡ παρὰ τῷ Κωμικῷ μεμνημένῳ ἰχθυοφάγου ἰκτίδος, οὐκ ἀναγκαῖον
 ἄρτι ζητεῖν. Ἐλλιπῶς δὲ εἴρηται τὸ κρατὶ δ’ ἐπὶ κτιδέην κυνέην. ῥήματος γὰρ
 ἀπὸ κοινοῦ λείπεται ἢ προηγησαμένου ἀνωτέρω, οἷον ἐβάλετο ἢ ἕσσατο, ἢ
 ἐπαγομένου. Ἐπάγει γὰρ ἕλε δ’ ὀξὺν ἄκοντα, ἵνα ᾖ κτιδέην ἕλεν. Ἰστέον
 δὲ καὶ ὅτι, ὅπερ ἐπὶ τοῦ κυνέην ταυρείην ἐγράφη, καὶ ἐνταῦθα ἔστιν εἰπεῖν.
 εἰ γὰρ κτιδέη, πῶς κυνέη; καὶ ἐὰν κυνέη, πῶς κτιδέη; ἔστι δὲ τοῦτο εὐλογώτερον
 ἐκείνου. ἐπεὶ γὰρ ἡ ἴκτις κυνιδίῳ κατά τινας ἔοικεν, ἐγγὺς ἂν εἴη καὶ ἡ ἰκτιδέη
 κυριολεκτεῖσθαι εἰς κυνέην. Δῆλον δὲ ὅτι πρὸς ὁμοιότητα τῆς παλαιφάτου
 κυνέης καὶ ἡ κτιδέη λέγεται. ἀμφότεραι γὰρ ἐκ τῶν καλυπτόντων δερμάτων
 καλοῦνται, ἡ μὲν τοῦ κυνείου, ἡ δὲ τοῦ ἰκτιδείου. </comment>

<comment>
<ref>10.336 s.</ref> Ὅτι σχῆμα







 
 προαναφωνήσεως τὸ οὐδ’ ἂρ ἔμελλεν ὁ Δόλων ἐλθὼν ἐκ νηῶν ἂψ Ἕκτορι
 μῦθον ἀποίσειν. ἀγωνιῶντι γὰρ ἀκροατῇ καὶ μάλιστα τῷ φιλέλληνι προλαλεῖ
 τὸ ἀποβησόμενον. οὕτω δὲ προαναφωνητικῶς καὶ τὸν Ἕκτορα ἐπίορκον ὀμόσαι
 εἶπεν, ἐφ’ οἷς περὶ τῶν Ἀχιλλέως ἵππων ὤμοσε τῷ Δόλωνι. </comment>

<comment>
<ref>10.338</ref> Ὅτι
 παραφράζων τὸ λιπέτην δὲ κατ’ αὐτόθι πάντας ἀρίστους, ὅπερ ἐπὶ τῶν
 Ἑλληνικῶν κατασκόπων ἐρρέθη, φησὶ περὶ τοῦ Δόλωνος ἀλλ’ ὅτε δὴ ἵππων
 τε καὶ ἀνδρῶν κάλλιπεν ὅμιλον. </comment>

<comment>
<ref>10.339</ref> Ὅτι τοὺς μὲν Ἑλληνικοὺς ἐπισκόπους
 ἀπερχομένους διὰ παραβολῆς τε ἐσέμνυνεν, εἰκάσας λεόντοιν αὐτοὺς καὶ
 ἐπωρχήσατο διὰ τῆς φράσεως τῇ ἐκείνων πορείᾳ εἰπὼν ἂν φόνον, ἂν νέκυας
 καὶ ἑξῆς. τὴν μέντοι τοῦ ἀγεννοῦς Δόλωνος πορείαν ἐπιτρέχων οὕτω φησὶ
 ἔβη ἂν ὁδὸν μεμαώς. </comment>

<comment>
<ref>10.339 — 43</ref> Ὅτι πρῶτος Ὀδυσσεὺς προνοητικώτατα
 ᾔσθετο τὸν Δόλωνα ἐρχόμενον, καὶ στοχαζόμενος, οἷα εἰκός, ἔφη οὗτός τοι,
 Διόμηδες, ἀπὸ στρατοῦ, τῶν Τρώων δηλαδή, ἔρχεται ἀνήρ, οὐκ οἶδ’ ἢ
 νήεσσιν ἐπίσκοπος ἡμετέρῃσιν ἤ τινα συλήσων νεκύων κατατεθνειώτων.
 </comment>

<comment>
<ref>10.344 — 7</ref> Εἶτα καὶ συμβουλεύει ἀλλ’ ἐῶμέν μιν πρῶτα παρεξελθεῖν πεδίοιο
 τυτθόν, ἔπειτα δέ κ’ αὐτὸν ἐπαί̈ξαντες ἕλοιμεν καρπαλίμως. εἰ δ’ ἄμμε,
 ἤγουν ἡμᾶς, παραφθαίῃσι πόδεσσιν, ἀεὶ πρὸς νῆας αὐτὸν συνέλαυνε. Καὶ
 ὅρα τὸ ἐνεργὲς τῆς τοῦ Ὀδυσσέως φρονήσεως. αὕτη τε γὰρ ἡ βουλὴ εὐπετῶς
 ἔσχεν αὐτῷ, καὶ ἡ αἰτία δὲ τῆς τοῦ Δόλωνος ὁδοῦ εὐστόχηται, ὑπενοήθη δὲ
 καὶ τὸ ποδῶκες τοῦ ἐπισκόπου, ὡς εἰκὸς ὂν τοιοῦτον εἶναι αὐτόν. </comment>

<comment>
<ref>10.347 s.</ref>
 Διὸ καὶ τῷ Διομήδει ἐπιτρέπει εἰπὼν αἰεὶ ποτὶ νῆας ἢ προτὶ νῆας, ἀπὸ
 στρατόφιν, ἤγουν ἀπὸ τοῦ Τρωϊκοῦ στρατοῦ, προτιειλεῖν τὸν ἄνδρα, ἤγουν
 εἴλει καὶ στρέφε, ἔγχει ἐπαί̈σσων, μή πως προτὶ ἄστυ ἀλύξῃ. Ἐνταῦθα δὲ
 τυχὸν μὲν κολακεύει Ὀδυσσεὺς ἐν δέοντι τὸν Διομήδην ὡς ἑαυτοῦ ποδωκέστερον, τυχὸν δὲ οὐδὲ θαρρεῖ πάνυ οὐδ’ ἐνταῦθα τὸν ὠκὺν δρόμον, ὃ καὶ ἐν Ὀδυσσείᾳ
 ποιεῖ ἀεθλεύων, ἔνθα δεδοικέναι φησὶ οἴοισι πόδεσσι μή τις αὐτὸν παρέλθῃ.
 οὔκουν ᾔσχυνεν Ὀδυσσεὺς τῷ Διομήδει τὴν ἐπιλογήν, ἐξ αὐτῆς, ὅ φασι, πρώτης
 γραμμῆς ἀγαθὰ ποιήσας, ὃς καὶ νῦν πρῶτος ᾔσθετο τοῦ πολεμίου ἐπιόντος,
 καθὰ καὶ ὁ Νέστωρ ἐν τοῖς ἑξῆς πρῶτος τοῦ τῶν ἵππων κτύπου ἀκούσει
 ἐπανιόντων τῶν κατασκόπων. καὶ οὐκ ἔστιν οὐδὲ τοῦτο κατὰ τοὺς τὸν Ὀδυσσέα








 
 ψέγοντας σημεῖον δειλίας, ἀλλὰ προνοίας, ὁποία καὶ ἡ κατὰ τὸν Νέστορα.
 καὶ ἐν τοῖς ἑξῆς δὲ τὸν Ῥῆσον ὁρᾷ καὶ τοὺς ἐκείνου ἵππους. καὶ ἔστιν ἀληθῶς 
 αὐτὸς ἐπίσκοπος, ἤγουν σκοπευτὴς ἀκριβής. ὅτι γὰρ ἡ <rs type="waw">ἐπι</rs> πρόθεσις καὶ ἀκρίβειάν τινα σημαίνει καὶ ἐπίτασιν ἐνεργείας, δηλοῖ καὶ τὸ ἐπιόψομαι, ὡς ἀλλαχοῦ
 εἴρηται, ἔτι δὲ καὶ τὸ ἐπιδραμέτην, κατωτέρω ῥηθὲν ἀντὶ τοῦ μᾶλλον καὶ
 συντονώτερον ἔδραμον. Ἐν δὲ τοῖς εἰρημένοις ὅρα καὶ ὅτι ἐν συνήθει σχήματι
 ἀπορίας βιωτικῷ τε καὶ περιουσιάζοντι τὴν ποίησιν ἐκτίθεται ὁ ποιητὴς τὰς
 ὡς ἐπὶ πολὺ αἰτίας τῆς νυκτερινῆς ἔξω τοῦ στρατοπέδου πορείας τῶν στρατιωτῶν, μονονουχὶ λέγων ὡς ἢ διὰ κατασκόπησιν τοῦτο γίνεται τὴν πρὸ ἔργου
 ἄρτι τῷ Δόλωνι ἢ διὰ λάφυρα. Οὕτω καὶ μετὰ ταῦτα ἐρωτῶν ὁ Διομήδης
 τὸν Δόλωνά φησι πῇ δὴ ἐπὶ νῆας ἀπὸ στρατοῦ ἔρχεαι οἶος ἐν νυκτί; ἤ τινα
 συλήσων νεκύων; ἤ σ’ Ἕκτωρ προέηκε διασκοπιάασθαι ἕκαστα καὶ ἑξῆς.
 Ἔνθα ὅρα καὶ ὡς περιέφρασε τὸν ἐπίσκοπον, οὐκ αὐτὸν ἀλλὰ ἔργον αὐτοῦ
 εἰπὼν τὸ διασκοπιᾶσθαι ἕκαστα. τὸ δὲ συλήσων ἀντὶ τοῦ ἐκδύσων κατὰ τοὺς
 παλαιούς, ἤγουν σῦλα καὶ λάφυρα ληψόμενος. Ἰστέον δὲ ὅτι ἐκ τοῦ τοιούτου
 συλᾶν εἴληπται καὶ τὸ ἐπὶ τοῦ κλέπτειν, ἐπειδὴ ὥσπερ ὁ ἐν μάχῃ συλῶν μετὰ
 δέους ὑφαιρεῖται τὰ σκῦλα, οὕτω πως καὶ ὁ κλέπτων. ἀμφότεροι γάρ, καθὰ
 καὶ οἱ ληισταί, παραβάλλουσι κινδύνῳ τὰς σφῶν κεφαλάς. Τοῦ δὲ νεκύων
 κατατεθνειώτων ὅτι θατέρα λέξις περιττῶς κεῖται, πολλαχοῦ φαίνεται, καί
 που κεῖται καὶ αἰτία τῆς τοιαύτης ἐν φράσει στοιβῆς. Ὁ δὲ παλαιὸς ἀστεῖος
 ἐκεῖνος, ὁ τοὺς χλωροὺς ἀνθρώπους νεκροὺς ὀνομάσας, εἴποι ἂν ἐντεῦθεν
 λαβεῖν τὴν ἀρχήν, ὡς τῶν τοιούτων παρ’ αὐτῷ νεκρῶν οὐ τεθνεώτων. Ἱστορεῖ
 γάρ τινα ὁ Ἀθήναιος βαρὺν δοκοῦντα, ὅτι ἔσκωπτε τόπον τινὰ ὡς νοσερόν,
 φάναι πρὸς τοὺς αἰτιωμένους ἐποίκους, ὡς καὶ πῶς ἂν πόλιν ἐρεῖ νοσώδη,
 ἔνθα καὶ οἱ νεκροὶ περιπατοῦσιν; Εἶεν δ’ ἂν πρέποντες ἐννοίᾳ τοιαύτῃ κατὰ 
 τούς, ὡς εἴρηται, χλωροὺς καὶ οἱ παρ’ ἄλλοις διὰ τὸ κατ’ ὄψιν ὠχρὸν πύξινοι.








 
 </comment>

<comment>
<ref>10.344</ref> Τὸ δὲ παρεξελθεῖν πεδίοιο Ὁμηρικώτερόν ἐστι γραφόμενον παρὲξ
 ἐλθεῖν ἐν δυσὶ μέρεσι λόγου, ὁμοίως τῷ παρὲξ ὁδοῦ, ὃ μετ’ ὀλίγα εἰρήσεται.
 </comment>

<comment>
<ref>10.346</ref> Τὸ δὲ παραφθαίῃ πόδεσσιν, ἀντὶ τοῦ προδράμῃ, νικήσει, παρέλθῃ.
 χωρὶς δέ γε προθέσεως τὸ ἁπλῶς φθάσαι ἡ λέξις δηλοῖ, ὅ ἐστι προλαβεῖν. ἐρεῖ
 οὖν μετ’ ὀλίγα μή τις φθαίη ἐπευξάμενος βαλεῖν. </comment>

<comment>
<ref>10.347 s.</ref> Ὅρα δὲ καὶ
 ὡς μιᾷ ποιητικῇ προθέσει φιλητῶς ἐνέμεινεν ἐν τῷ προτὶ νῆας ἢ ποτὶ
 νῆας, καὶ προτιειλεῖν, καὶ προτὶ ἄστυ ἀλύξῃ. </comment>

<comment>
<ref>10.349 s.</ref> Ὅτι Διομήδης
 καὶ Ὀδυσσεὺς τὸν Τρωϊκὸν κατάσκοπον γνόντες παρὲξ ὁδοῦ ἐν νεκύεσσι
 κλινθήτην, ἵνα δηλαδὴ πεδοῖ κείμενοι λάθωσι τὸν Δόλωνα συναναμεμιγμένοι
 τοῖς νεκροῖς. ὃ δ’ ἂρ ὦκα παρέδραμεν ἀφραδίῃσι. Καὶ ὅρα ὅτι νῦν οὐκ ἐπὶ
 ψόγῳ εἶπε τὴν ἀφραδίαν ὡς ἐπὶ ἀφροσύνης καὶ κακονοίας, ἀλλ’ ἁπλῶς οὕτως
 ἐπὶ ἀγνοίας καὶ ἀντὶ τοῦ ἀπρονοήτως. τὸ δὲ ὦκα τῆς μαρτυρηθείσης τῷ Δόλωνι
 ἔνδειξίς ἐστιν ὠκύτητος. Περὶ δὲ τοῦ παρέξ πολλαχοῦ γέγραπται, ὅτι τε
 βραχεῖαν δηλοῖ διάστασιν. σημαίνει γὰρ διὰ μὲν τῆς <rs type="waw">παρα</rs> ἐγγύτητα, διὰ δὲ
 τῆς <rs type="waw">ἐξ</rs> ἀπόστασιν, καὶ ὅτι διφορεῖται κατὰ τὴν σύνταξιν, ἐνταῦθα μὲν γενικῇ
 συνταχθέν, ὡς καὶ ἐν ἄλλοις, μετ’ ὀλίγα δὲ αἰτιατικῇ ἐν τῷ παρὲκ νόον ἤγαγεν
 Ἕκτωρ. </comment>

<comment>
<ref>10.352 s.</ref> Ὅτι τὰς ἡμιόνους προφερεστέρας εἶναι τῶν βοῶν
 ἕλκειν κατὰ νειὸν ἄροτρον γεωργικώτατα λέγει ὁ ποιητής. Φασὶ γὰρ οἱ ἔμπειροι,
 ὡς ἐν μὲν τῇ πρώτῃ τῆς γῆς ἐργασίᾳ βοῶν δεῖ σχολαιοτέρων ὄντων καὶ
 γενναιοτέρων, ὡς ἂν βαθεῖα γένηται ἡ τομή, ἐν δὲ τῇ νειῷ ἤδη προεσχισμένῃ
 χρήσιμον τὸ τῶν ὀρέων γένος μᾶλλον ὡς ὀξύτερον. τοιοῦτον γὰρ τὸ ὀρικὸν
 ζεῦγος, ὥσπερ αὖ τὸ τῶν βοῶν ἰσχυρότερον. Προφέρει δὲ τὸν λόγον τοῦτον
 ὁ ποιητής, μετρῶν ὅσον διάστημα τῶν Ἑλληνικῶν κατασκόπων ἦν πρὸς
 τὸν Δόλωνα, ὅτε διώκοντες ἤγγισαν αὐτῷ. Φησὶ γὰρ ἀλλ’ ὅτε δή ῥ’ ἀπέην
 ὅσσον τ’ ἐπὶ οὖρα πέλονται ἡμιόνων. αἳ γάρ τε, ἤγουν αὗται, βοῶν προφερέστεραί εἰσιν ἑλκέμεναι νειοῖο βαθείης πηκτὸν ἄροτρον. τὼ μέν, ἤγουν
 οὗτοι, ἐπιδραμέτην, καὶ ἑξῆς. </comment>

<comment>
<ref>10.351</ref> Εἰσὶ δὲ οὖρα ἢ προπαροξυτόνως
 ἐπίουρα τὰ ὁρμήματα ὡς ἀπὸ τοῦ ὀρούειν, ἢ τὰ μεταξὺ διαστήματα, ὡς ἀπὸ
 τοῦ οὖρος, ὁ περιορισμός, κατὰ γένους μεταπλασμόν, ὁποίου τρόπου ἐστὶ καὶ







 
 τὰ δάκτυλα καὶ τὰ ταρσά καὶ τὰ λύχνα καὶ τὰ πεσσά δέ, ὡς τὸ καὶ πεσσὰ
 πεντάγραμμα καὶ κύβων βολαί. Ἔστι δὲ ὁ μὲν πρὸς ἡμιόνους εἰκασμὸς
 τοῦ Δόλωνος, ὁ δὲ πρὸς βόας τῶν διωκόντων Ἑλληνικῶν ἡρώων, εὐγενέστερος
 ὢν οὗτος πάντως ἐκείνου. </comment>

<comment>
<ref>10.352</ref> Προφερέστεραι δὲ αἱ ταχύτεραι καὶ ἔμπροσθεν φερόμεναι. </comment>

<comment>
<ref>10.353</ref> Βαθεῖαν δὲ λέγει νειὸν τὴν ἢ ὀφείλουσαν ἢ δυναμένην
 εἰς βάθος σχίζεσθαι. Πρωτότυπον δὲ αὐτῆς τὸ νεᾶν, οὗ χρῆσις παρ’ Ἡσιόδῳ
 ἐν τῷ θέρεος δὲ νεωμένη οὔ σ’ ἀπατήσει. ἐξ οὗ καὶ παρὰ Σοφοκλεῖ ἀνανεώσασθαι λόγους τὸ ἀνακινῆσαι, εἰπεῖν δὲ καιριώτερον, ἀναπολῆσαι. Ἀρότρου δὲ
 πηκτοῦ μνεία καὶ ἐν τοῖς εἰς τὴν Ὀδύσσειαν, ὅπερ ἐστὶν ἢ τὸ εὐπαγὲς καὶ
 στερεὸν ἢ ἄλλως τὸ καθ’ Ἡσίοδον, ὃ ἀντιδιαστέλλεται πρὸς τὸ αὐτόγυον.
 ἐνθυμητέον δ’ ἐνταῦθα καὶ τὸ πηκτῶν κλιμάκων ἀντὶ τοῦ εὐπαγῶν, ὃ κεῖταί
 που παρ’ Εὐριπίδῃ. δῆλον δ’ ὡς ὁ πλεονασμὸς τοῦ <rs type="waw">ρ</rs> ἐν τῇ ληγούσῃ τοῦ ἄροτρον
 διέστειλεν οὕτως αὐτὸ ἐκ τοῦ ἀρότου, ὃς οὐ μόνον τὸ τοῦ ἀροτριᾶν ἔργον δηλοῖ,
 ἀλλὰ καὶ τὸν ἐνιαυτὸν παρὰ Σοφοκλεῖ, προπαροξυνόμενον ἀναλόγως τῷ ἄμητος.
 </comment>

<comment>
<ref>10.354 — 6</ref> Ἰστέον δὲ καὶ ὅτι τέως μέν, ὅσον ἐρρέθη, ὁ ποδώκης Δόλων διί̈σταται τῶν διωκόντων καὶ ποιεῖ τὴν τοῦ πράγματος περιπέτειαν ἐναγώνιον,
 ἐφεξῆς δέ, ἐπείπερ οἳ μὲν ἐπιδραμέτην, ὡς εἴρηται, ὃ δ’ ἂρ ἔστη δοῦπον,
 φησίν, ἀκούσασ — ἔλπετο γὰρ κατὰ θυμὸν ἀποστρέψοντας ἑταίρους ἰέναι
 πάλιν Ἕκτορος ὀτρύναντος, — ἄλλως μετρεῖ ὁ ποιητὴς τὸ μεταξὺ τῶν
 κατασκόπων διάστημα. </comment>

<comment>
<ref>10.357 — 9</ref> Φησὶ γὰρ ἀλλ’ ὅτε δή ῥ’ ἄπεσαν, οἵ τε
 διώκοντες καὶ ὁ διωκόμενος, δουρηνεκὲς ἢ καὶ ἔλασσον, γνῶ ῥ’ ἄνδρας δηί̈ους
 ὁ Δόλων, λαιψηρὰ δὲ γούνατ’ ἐνώμα φευγέμεναι: τοὶ δ’ αἶψα διώκειν ὡρμήθησαν. </comment>

<comment>
<ref>10.360 — 4</ref> Εἶτα ἐπιπλέκων παραβολὴν λέγει ὡς δ’ ὅτε καρχαρόδοντε
 δύω κύνε εἰδότε, ἤγουν ἴδμονες, θήρης ἢ κεμάδα ἠὲ λαγωὸν ἐπείγετον
 ἐμμενὲς αἰεὶ χῶρον ἀν’ ὑλήεντα, ὃ δὲ προθέῃσι μεμηκώς, οὕτω τὸν Δόλωνα
 Διομήδης καὶ Ὀδυσσεὺς λαοῦ ἀποτμήξαντε διώκετον ἐμμενὲς αἰεί. </comment>

<comment>
<ref>10.357</ref>







 
 Ἰστέον δὲ ὅτι δουρηνεκές λέγει τὸ εἰς ὅσον δόρυ φέρεται, ἵνα δηλοῖ βολὴν
 δορός, ἢ ὅσον μῆκος δουρός. διὸ μετ’ ὀλίγα ἐπαί̈σσων ὁ Διομήδης φησὶ ἠὲ
 μένε ἠέ σε δουρὶ κιχήσομαι, ὅπερ καὶ αὐτὸ διχῶς νοεῖται, ἢ ὡς ἐπαφεὶς τὸ
 δόρυ περιγενήσομαί σου ἢ αὐτοσχεδὸν τύψας ἕλω σε, ὡς εἰ καί τις ἰχθὺν τριαίνῃ
 πλήξας κιχήσεται. δοκεῖ δὲ καὶ ἄλλως ἀστείως αὐτὸ εἰρῆσθαι, ἵνα λέγῃ ὡς,
 ἐπεὶ οὐ δύναμαι κιχήσασθαί σε ποσί, κιχήσομαί σε δουρί. Πρὸς ὁμοιότητα δέ
 τινα τοῦ διηνεκές καὶ ποδηνεκές συντέθειται τὸ δουρηνεκές, καὶ ἔτι τοῦ κεντρηνεκές. λέγεται γὰρ ἵππος κεντρηνεκὴς ὁ εὐπειθὴς κέντροις. κέντρα δέ φαμεν,
 ἃ καὶ ἐγκεντρίδας οἱ παλαιοί, ἤγουν τὰ περὶ τὰς πτέρνας, οἷς, φασίν, ἐλαύνονται
 ἵπποι. καὶ κλέπταις δὲ ἦσαν ἐγκεντρίδες τινές. Κόροιβος οὖν τοιαύτας ἔχων
 ἀνερριχᾶτο κλεπτικῶς διὰ τῶν τοίχων, ἐλέγετο δὲ καὶ ἰχθύκεντρον κατὰ
 Παυσανίαν τρίαινα, ᾗ ἐπὶ μεγάλων ἰχθύων χρῶνται. </comment>

<comment>
<ref>10.357</ref> Τὸ δὲ ἄπεσαν,
 ἤγουν ἀπῆσαν, διί̈σταντο, οὐ τοὺς διώκοντας μόνους δηλοῖ, ἀλλὰ καὶ τὸν
 διωκόμενον. οὐ γὰρ αὐτοὶ μόνον ἀπῆσαν ἐκείνου, ἀλλὰ καὶ αὐτὸς ἐκείνων κατὰ
 τὸ ἀλλ’ ὅτε δή ῥ’ ἀπέην, ὁ Δόλων δηλαδή. Ἔνθα ὅρα καὶ ὅτι λείως δυνάμενος
 ὁ ποιητὴς φράσαι ἀλλ’ ὅτε δὴ ἀπέην, προέκρινε τραχυφωνῆσαι διὰ τῆς τοῦ
 <rs type="waw">ῥα</rs> ἐπενθέσεως, ὡς καὶ ἐν τῷ ἀλλ’ ὅτε δή ῥ’ ἄπεσαν, καὶ ἐν τῷ γνῶ ῥ’ ἄνδρας
 δηί̈ους. Τὸ δὲ δουρηνεκὲς ἢ καὶ ἔλασσον τὸ φιλάληθες τῆς ἱστορίας δηλοῖ,
 ὡς ἔστιν ὅτε καὶ ἐνδοιαζούσης πιθανῶς. </comment>

<comment>
<ref>10.358 s.</ref> Ἐκ δὲ τοῦ λαιψηρὰ
 γούνατα ἐνώμα φεύγειν, παραπέφρασται τὸ ἀντίθετον τὸ τοὶ δ’ αἶψα διώκειν
 ὡρμήθησαν, οὗ τὸ ἐπίρρημα τὸ αἶψα πρωτόθετόν ἐστι τοῦ λαιψηρά. Θρασύδειλος δέ, ὡς καὶ προερρέθη, ὁ Δόλων, ὃς μετὰ θάρσους τὸν ἆθλον ὑποδὺς εἶτα
 φεύγει κατὰ κράτος τοὺς πολεμίους ἰδών. οὕτως οὐδὲν οἶδε συντελεῖν
 ἀρετὴ σώματος, εἰ μὴ ψυχικῷ καλῷ συζευγνύοιτο. τί γὰρ ὤνησεν ἡ τῶν ποδῶν
 ὠκύτης μόνη τὸν Δόλωνα, ἥτις οὐδ’ ἐν γυμνασίῳ δίχα εὐβουλίας ἔχει τὸ
 ἐνεργόν. ἔοικεν οὖν καὶ αὐτὸς ὁ Δόλων καταγινώσκειν ἑαυτοῦ τὸ μὴ δεῖν
 κατάσκοπον σταλῆναι, ὃς τῶν πολεμίων ἐπιδιωκόντων ἔστη δοῦπον ἀκούσας.
 ἔλπετο γάρ, ὡς εἴρηται, ἀποστρέψοντας ἑταίρους ἰέναι Ἕκτορος ὀτρύναντος. ἴσως δὲ οὐ μόνον ἔλπεται τοῦτο, ἀλλὰ καὶ εὔχεται. τυχὸν δὲ καὶ τοῦ








 
 Ἕκτορος ψεῦδος καταγινώσκει ὁ Δόλων, ὡς οἷα μεταμεληθέντος ἐπὶ τῇ
 ὑποσχέσει τοῦ μεγάλου δώρου, ὅπερ μεγάλα δῶρα πληθύνων ἐρεῖ Ὀδυσσεύς.
 Λαιψηρά δὲ ἢ ἐπιρρηματικῶς, ἵνα λέγῃ ὡς λαιψηρῶς ἐνώμα τὰ γόνατα, ἢ
 ὀνοματικῶς τὰ λαιψηρὰ γούνατα. ποδώκης γὰρ ὁ Δόλων. </comment>

<comment>
<ref>10.360</ref> Ἐν δὲ τῷ
 δύω κύνε πλεονάζει τὸ δύω, καθὰ καὶ ἐν τῷ δύω κοσμήτορε Ἀχαιῶν. Τὸ
 δὲ εἰδότε θήρης σημείωσαι, ὡς τοῦ εἰδέναι καὶ γενικῇ συνταχθέντος καὶ ἐπὶ
 ἀλόγων ζῴων τεθέντος λόγῳ γλυκύτητος. </comment>

<comment>
<ref>10.361</ref> Κεμάς δὲ κατά τινα γλῶσσαν τὸ τῆς ἐλάφου, φασί, γέννημα, ἧς ἡ ἐτυμολογία εἰρήσεται. Τοῦ δὲ λαγωός
 ὅτι πρωτότυπον ὁ λαγός διὰ τοῦ <rs type="waw">ο</rs> μικροῦ ἔχων τὴν λήγουσαν ὀξυτόνως,
 οὗ πρὸς διαστολὴν Λάγος τὸ κύριον, πολλοῖς ἀρέσκει τῶν παλαιῶν. πλεονάζει
 δὲ πρὸ τῆς ληγούσης τὸ μέγα <rs type="waw">ω</rs> , καθὰ καὶ ἐν τῷ κολωός. καὶ αὐτοῦ γὰρ
 προϋπόκειται δισύλλαβον ὄνομα, ὅπερ ὁ κόλος βοῦς καὶ τὸ κόλον δόρυ δηλοῖ.
 Γίνεται δὲ παρὰ τὸ λάειν, ὅ ἐστι βλέπειν, ὁ λαγός. τὸ δὲ λέγειν ὅτι λαγὼς παρὰ
 τὸ <rs type="waw">λα</rs> ἐπιτατικὸν γίνεται καὶ τὸ ὦς ὠτός, τὸ ὠτίον, ἐξ οὗ δῆθεν ὁ λαγωός, δοκεῖ
 ἔχειν ἀντιλογίαν διὰ τὴν ὀξυτόνησιν. ἐχρῆν γὰρ ἢ περισπᾶσθαι τὴν τούτου
 λήγουσαν διὰ τὸ ὦς, ἢ ἀλλὰ βαρύνεσθαι διὰ τὴν σύνθεσιν κατὰ τὸ φῶς ἄφως
 καὶ λειψίφως, ἤδη δὲ καὶ λυκόφως. Δοκεῖ δὲ Ἀττικοῖς φίλος εἶναι ὁ ἐν δυσὶ
 συλλαβαῖς λαγώς, οὗ καὶ ἡ ἑνικὴ γενικὴ τοῦ λαγώ, καθὰ δηλοῖ ὁ γράψας τὸ
 λαγὼ βίον ζῇς ὁ πρὶν ἄτρομος λέων, καὶ πληθυντικὴ εὐθεῖα οἱ λαγῴ. ἐκ δὲ
 τοῦ τοιούτου λαγώς καὶ κρέα λαγῷα παρὰ τῷ Κωμικῷ. μνηστέον δὲ νῦν







 
 σοφοῦ εἰπόντος ἐπὶ βασιλεῖ περιελκομένῳ δώροις ὑπό τινος λαγῳοφθάλμου τὸ
 ἕλκει λαγὼς λέοντα χρυσίνῳ βρόχῳ. καὶ τοῦτο μὲν τοιοῦτον. Τὸ δὲ ἐπείγετον
 ἐμμενὲς αἰεί διασαφεῖ ὁ ποιητὴς ἔν τε τῷ αἶψα διώκειν ὡρμήθησαν, καὶ
 κατωτέρω ἐν τῷ διώκετον ἐμμενὲς αἰεί, ἐν οἷς καὶ τὴν ταὐτολογίαν ὅρα,
 καὶ ὡς οὐ μόνον ἐπείγειν τὸ ἐπισπεύδειν καὶ ἐρεθίζειν, ἀλλ’ ἰδοὺ καὶ τὸ διώκειν
 πολεμικῶς. </comment>

<comment>
<ref>10.362</ref> Ἐν δὲ τῷ ὃ δὲ προθέῃσι, τουτέστιν ὁ λαγωός, ὅρα ὅτι
 προτετίμηται τῆς κεμάδος ὁ λαγωὸς εἰς σύνταξιν κατὰ γένους τιμιότητα, ὡς
 πολλαχοῦ γίνεται. Τὸ δὲ μηκᾶσθαι, ἀφ’ οὗ μέσος παρακείμενος ὁ μεμηκώς,
 ὑποτρίζειν τινὲς ἡρμηνεύκασι. καὶ ἔστι μίμημα φωνῆς οὐ μόνον αἰγῶν, ὡς
 πολλαχοῦ φαίνεται, ἀλλὰ καὶ ἐλάφου συλληπτικῶς καὶ λαγωοῦ, ἣν ἀφίησιν
 οἷον κλαυθμόν τινα, ὅταν διωκόμενος κατάληπτος γίνηται. καὶ ἴσως ἐκ τοῦ
 τοιούτου ῥήματος καὶ ἡ κεμὰς ὠνόμασται οἱονεὶ κημὰς κατὰ μετάθεσιν καὶ κατὰ
 συστολὴν κεμάς, ἣν ὁ τὰ μεθ’ Ὅμηρον γράψας ἐν δυσὶ <rs type="waw">μ</rs> γράφει διπλάσας τὸ
 ἀμετάβολον. εἰ δὲ ἀπεμφαίνει τοῦτο, ζητητέον τὸ ἀκριβὲς ἑτέρωθεν. </comment>

<comment>
<ref>10.364 s.</ref>
 Ἀποτμῆξαι δὲ λαοῦ τὸ πόρρω ἀπαγαγεῖν, οὗ ἀνάπαλιν τὸ μιγῆναι, οἷον ἀλλ'
 ὅτε δὴ τάχ’ ἔμελλε μιγήσεσθαι φυλάκεσσιν, ἤγουν ἑνωθῆναι. αἱ δὲ λέξεις
 αὗται καὶ πολεμικαί ποτέ εἰσιν, ὡς δηλοῖ τὸ ἀποτμῆξαι κεφαλήν, καὶ τὸ
 μιγῆναι ἔγκασι φωτός. </comment>

<comment>
<ref>10.365</ref> Ὅρα δὲ τὸ μιγήσεσθαι, οὗ ἐνεστὼς μιγῶ.
 Εἰ μὴ ἄρα μᾶλλον ἐκ τοῦ ἐμίγην δευτέρου παθητικοῦ ἀορίστου γίνεται πρὸς
 ὁμοιότητα τοῦ πρώτου, ἵνα ᾖ ὡς ἐμίχθη μιχθήσεσθαι, οὕτως ἐμίγη μιγήσεσθαι. </comment>

<comment>
<ref>10.365 — 77</ref> Ὅτι φεύγοντος ἐπικρατῶς τοῦ Δόλωνοσ — ποδώκης
 γὰρ ἦν, ὡς προείρηται — καὶ μέλλοντος ἤδη μιγήσεσθαι, ὡς ἐρρέθη, τοῖς
 Ἑλληνικοῖς φύλαξιν, ὁ Διομήδης μένος καὶ νῦν θεόθεν λαβών, ἵνα μή τις
 Ἀχαιῶν χαλκοχιτώνων φθαίη ἐπευξάμενος βαλέειν, ὁ δὲ δεύτερος ἔλθῃ,
 προσέφη δουρὶ ἐπαί̈σσων: ἠὲ μένε, ἠέ σε δουρὶ κιχήσομαι, ὡς καὶ αὐτὸ
 προδεδήλωται, οὐδέ σέ φημι δηρὸν ἐμῆς ἀπὸ χειρὸς ἀλύξειν αἰπὺν ὄλεθρον.
 Ἔφη δὴ καὶ ἔγχος ἀφῆκε, κατὰ τὸ ἅμ’ ἔπος ἅμ’ ἔργον. ἑκὼν δ’ ἡμάρτανε








 
 φωτός. δεξιτερὸν δ’ ὑπὲρ ὦμον ἐϋξόου δουρὸς ἀκωκὴ ἐν γαίῃ ἐπάγη, ὃ δ’ ἂρ
 ἔστη λαθόμενος τῆς θρασύτητος, τάρβησέν τε βαμβαίνων, ἄραβος δὲ διὰ
 στόμα, ἤγουν κατὰ στόμα, γίνετ’ ὀδόντων χλωρὸς ὑπαὶ δείους: τὼ δ’ ἀσθμαίνοντε κιχήτην, χειρῶν δ’ ἁψάσθην. </comment>

<comment>
<ref>10.378 — 81</ref> Ὁ δὲ ποιεῖ τὰ τοῦ ἀγεννοῦς
 καὶ δειλοῦ. Δακρύσας γὰρ ἔπος ηὔδα: ζωγρεῖτε, αὐτὰρ ἐγὼν ἐμὲ λύσομαι.
 ἔστι γὰρ ἔνδον χαλκός τε καὶ ἑξῆς, ὡς προγέγραπται. Τῶν δὲ εἰρημένων πολλὰ
 προσαρμόζουσι λογογραφικαῖς ὑποθέσεσι. Τὸ γοῦν ἵνα μή τις φθαίη καὶ
 ἑξῆς, προμάχου τινὸς ποιήσοι ἂν ἔπαινον, ὥσπερ καὶ τὸ ἠὲ μένε καὶ ἑξῆς.
 Τὸ δὲ οὐδέ σέ φημι δηρόν καὶ ἑξῆς, ταπεινὸν θροήσει ἄνδρα πρός τινος
 δυνατοῦ λαληθέν. Τὸ δὲ ἑκὼν δ’ ἡμάρτανε φωτός εἰς ἐπιείκειαν ῥηθήσεταί
 ποτε πολεμιστοῦ. καὶ τὰ ἐφεξῆς δὲ ὁμοίως χρήσιμα ἔσονται. Φασὶ δ’ ἐνταῦθα
 οἱ παλαιοί, ὅτι ἐνεργείας μεστὸς ὁ Διομήδης ἐφ’ οἷς ποιεῖ. ἐπαινοῦσι δὲ καὶ
 τὸν Ὀδυσσέα, ὅτι μὴ ἀφῆκε βέλος ἐκ τόξου. τὸ μὲν γὰρ δόρυ ἐπὶ ἐκφοβήσει ἀφεθὲν ὑπὸ τοῦ Διομήδους οὐ λανθάνει διὰ τὸ μέγεθος, ὁ δὲ ὀϊστὸς μάτην
 ἂν ἀφείθη. ἐλάνθανε γάρ, εἰ μὴ τυχὸν ἐρροίζησεν. </comment>

<comment>
<ref>10.368</ref> Ἰστέον δὲ ὅτι τὸ
 ἐπευξάμενος βαλέειν ἐναλλαγὴν ἔχει μερῶν λόγου, ὁποία ἐστὶν ἔν τε ἄλλοις,
 καὶ ἐν τῷ χασσάμενος πελεμίχθη. κἀνταῦθα γὰρ τὸ ὀρθὸν τοιοῦτον: μή τις
 φθαίη βαλὼν ἐπεύξασθαι ἤτοι καυχήσασθαι. Εἰπεῖν δὲ ἄλλως κάλλιον, ἐν τῷ
 φθαίη ἐπευξάμενος βαλέειν τρεῖς αὗται λέξεις ἀπροσκόπως δύνανται καὶ
 εἰς ῥήματα καὶ εἰς μετοχὰς μεταληφθῆναι, οἷον μή τις φθάσας ἐπεύξηται
 βαλεῖν, καὶ πάλιν μή τις φθαίη ἐπεύξασθαι βαλών, καὶ μή τις φθαίη ἐπευξάμενος βαλεῖν, ὃ δὴ ἔφη ὁ ποιητής. Τὸ δὲ δεύτερος ἔλθῃ ἐφερμηνευτικόν
 ἐστί πως τοῦ φθαίη. δῆλον γὰρ ὡς, εἴ τε φθαίη, οὐκ ἂν δεύτερος ἔλθοι, καὶ
 ὃς δὲ ἔλθοι δεύτερος, πάντως οὐκ ἔφθη. </comment>

<comment>
<ref>10.374</ref> Τὸ δὲ ἐν γαίῃ ἐπάγη πάνυ








 
 θαυμασίως πέπλασται. εἰ γὰρ ἔπεσε περὶ γῆν τὸ δόρυ, ἔλαθεν ἂν τὸν δειλὸν
 καὶ οὐκ ἂν ὑποδεδιὼς ἐστάθη, παγὲν δὲ εἰς γῆν καὶ ἐφ’ ὁποσονοῦν ὀρθούμενον
 κατά τι φυτὸν ἢ σκόλοπα ἐθεάθη καὶ ἔστησε τὸν ταχὺν φεύγειν θρασύδειλον.
 Ἰστέον δὲ καὶ ὅτι τὸ ἔστη τάρβησέν τε καὶ ἑξῆς, χαρακτήρ ἐστιν ἀνθρώπου
 πάνυ δειλιάσαντος ἐν κινδύνῳ, καὶ ὅτι οὐχ’ ἁπλῶς ἔστη ὁ ποδώκης Δόλων,
 ἀλλὰ τοῦ τάρβους αὐτὸν οἷον πεδήσαντος. </comment>

<comment>
<ref>10.374 s.</ref> Καὶ ὅτι τὰ συνεχισθέντα
 τῇ παραθέσει τὸ ταρβῆσαι καὶ τὸ βαμβαίνειν καὶ ὁ ἄραβος, τὰ ἐξ ὀνοματοποιί̈ας,
 τραχεῖαι λέξεις καὶ σκληραί, πλεονάσασαι καιρίως ἐν τόπῳ φοβερῷ καὶ μὴ
 ἐπιδεχομένῳ κάλλους ῥητορικοῦ ἱλαρότητα, ὧν τὸ μὲν ταρβεῖν ταὐτόν ἐστι τῷ
 τεταράχθαι τὴν βοήν, οὗ ἀνάπαλιν τὸ εὐρυβόαν εἶναί τινα καὶ βοὴν ἀγαθόν.
 Τὸ δὲ βαμβαίνειν, ὅ ἐστι συγκρούειν τοὺς ὀδόντας, ἀπὸ τοῦ κατὰ στόμα ψόφου
 κατὰ τοὺς παλαιοὺς ἐσχημάτισται. καὶ ἔστι, φασί, δυσερμήνευτον. συμβαίνει
 δὲ τοῖς ῥιγοῦσι καὶ τοῖς ὑποπτήσσουσι καὶ θέλουσι μὲν λαλῆσαί τι, ἀπορουμένοις δὲ καὶ ὑποτρέμουσι καὶ οὕτω τοὺς ὀδόντας συρρήσσουσιν. ὅτι δὲ καὶ ὁ
 Δόλων ὑπέτρεμε, δηλοῖ μετ’ ὀλίγα τὸ ὑπὸ δ’ ἔτρεμε γυῖα. Ἰστέον δὲ ὅτι
 ἐν ῥητορικῷ τινὶ Λεξικῷ φέρεται βαμβαλίζειν τὸ τρέμειν ὑπὸ ψύχους, ἐν δὲ
 ἑτέρῳ, ὅτι βαμβαίνων μὲν βήματα βάλλων, κατὰ βῆμα πορευόμενος καὶ
 παπταίνων, βαμβαλίζων δὲ ῥιγῶν, ἀπολλύμενος. Ὁ δὲ ἄραβος καὶ αὐτὸς
 τῶν βαμβαινόντων ἐστὶν ἀποτέλεσμα. </comment>

<comment>
<ref>10.376</ref> Τὸ δὲ χλωρὸς ὑπαὶ δείους
 πρὸς διαστολὴν εἴρηται οὐ μόνον τοῦ κατὰ ἥβην καὶ νεότητα χλωροῦ καὶ
 ἐνίκμου, οὐ μὴν αὔου καὶ γεροντικῶς ἀλίβαντος, ᾧ δὴ χλωρῷ σύστοιχον καὶ
 τὸ χλωρὸν γόνυ παρὰ Θεοκρίτῳ καὶ ὁ ἐν Ὀδυσσείᾳ διερὸς πούς, ἀλλὰ καὶ
 τῶν ἄλλως ἢ ὑπὸ νόσου χλωρῶν ἢ κατά τινα φυσικὴν κρᾶσιν, καθ’ ἣν ἔσκωπται,
 ὥς που προγέγραπται, τὸ οἵη περ φύλλων γενεή, τοιήδε καὶ ἀνδρῶν εἰς
 χλωρότητα δηλαδὴ κεχρωσμένων κατὰ φύλλα. Δῆλον δὲ ὡς ὅμοιόν τί ἐστι
 χλωρὸν ὑπὸ δέους εἰπεῖν καὶ ὠχρόν, ὥστε καὶ ὅτε εἴπῃ Ὅμηρος δέος χλωρόν,








 
 τὸ ὠχροποιὸν λέγει. Ἄλλως μέντοι πρὸς ἀκρίβειαν ἀκατάχρηστον ὁ ὠχρὸς
 οὐκ ἂν ὀρθῶς πάνυ λέγοιτο χλωρός, κατὰ τὸ ἐν χλωρότητι χρυσίου, ἀλλὰ
 μάλιστα ὁ πυξοειδῶς κεχρωσμένος, ἀφ’ οὗ πύξινός τις ἔσκωπται ἄνθρωπος
 παρὰ τοῖς παλαιοῖς, καὶ ἄλλως δὲ φράσαι, ὁ κατὰ χρυσοῦν χρῶμα βεβαμμένος
 τὴν ὄψιν, ὃν καὶ τοῦ χρυσοῦ γένους ἄνθρωπον σκώψοι ἄν τις εὐφυῶς. Χρήσιμα
 δὲ εἰς νοῦν τοιοῦτον καὶ ἡ καθωμιλημένη ὤχρα, καὶ τὸ ῥηθῆναι ὠχρὸν εἶναι
 τὸν χρυσὸν διὰ τὸ πολλοὺς ἔχειν τοὺς ἐπιβουλεύοντας. Ἡ Ὁμηρικὴ δὲ Μοῦσα
 ὁρᾷ καὶ τήν, ὡς εἰκός, ὑπὸ δέους χλωρότητα τοῦ Δόλωνος καὶ τὸ ἐξ ἐκείνου,
 ὡς εἰκός, δάκρυον. οἱ γὰρ κατάσκοποι διὰ τὴν νύκτα οὐχ’ ὁρῶσιν αὐτά. Γίνεται
 δὲ χλωρὸς ἀπὸ τοῦ χλόη κατὰ κρᾶσιν τοῦ <rs type="waw">ο</rs> καὶ <rs type="waw">η</rs> , ὁποίαν πάσχει καὶ ἡ σιωπὴ
 καὶ τὸ δῶμα καὶ ἐν Ὀδυσσείᾳ τὸ βωστρεῖν καὶ παρὰ Ἡροδότῳ τὸ βωθεῖν.
 Τὸ δὲ ἀσθμαίνοντε τὸ πολὺ τοῦ τάχους δηλοῖ τοῦ Δόλωνος, εἴγε καὶ μόλις
 αὐτὸν ἱστῶσι τοῦ δρόμου οἱ ἥρωες καὶ ἀσθμαίνοντες δὲ καταλαμβάνουσι. Τὸ
 δὲ κιχήτην ἐκ τοῦ κιχησάτην συγκέκοπται. τινὲς δὲ διὰ διφθόγγου τὴν τῆς
 λέξεως ταύτης ἔγραψαν παραλήγουσαν κατὰ τὸ ποιείτην καὶ τὰ ὅμοια. </comment>

<comment>
<ref>10.377</ref>
 Τὸ δὲ ἅψασθαι χειρῶν προμηθείας ἐστὶ στρατιωτικῆς, οὐ μόνον ἵνα μὴ φύγῃ
 ὁ Δόλων, ἀλλὰ καὶ ἵνα μὴ παραξιφίδα τυχὸν φορῶν ἑλκύσῃ κατ’ αὐτῶν, ἴσως
 δὲ καὶ ἵνα εἰς δεξίωσιν τοῦτο νοήσας θαρρήσῃ σωθῆναι καὶ οὕτως ἐξείπῃ τὴν
 ἐφ’ οἷς ἂν ἐρωτηθείη ἀλήθειαν. Τὸ δὲ δακρῦσαι πάνυ μὲν καὶ αὐτὸ ἀγεννές,
 θρασυδείλου δὲ ἴδιον. </comment>

<comment>
<ref>10.378 s.</ref> Περὶ δὲ τοῦ ζωγρεῖν δεδήλωται ἀλλαχοῦ,
 ὥσπερ καὶ περὶ τοῦ πολύκμητος σίδηρος. </comment>

<comment>
<ref>10.378 — 81</ref> Ἰστέον δὲ καὶ ὅτι
 πλούτου δηλωτικὸν τὸ ἔστιν ἔνδον χαλκός τε χρυσός τε καὶ τὸ ἑξῆς, καὶ ὅτι
 τὸ ζωγρεῖν ὑφερμηνεύων ὁ ποιητὴς ἐπήγαγε τὸ ὧν ὑμῖν χαρίσαιτο ἂν ὁ πατὴρ







 
 πολλά, εἴ κεν ἐμέ, τὸν Δόλωνα δηλαδή, ζωὸν πεπύθοιτο, ἤγουν ζωγρηθέντα
 ὑφ’ ὑμῶν. </comment>

<comment>
<ref>10.382 s.</ref> Ὅτι οὐκ ἀπόβλητόν ἐστι σπουδαίῳ ἀνδρὶ τὸ κατὰ
 καιρὸν σοφίσασθαι καὶ οὕτω πως ψεύσασθαι. Ὀδυσσεὺς οὖν ἐνταῦθα δοκεῖ
 ψεύδεσθαι, εἰπὼν μὲν τῷ Δόλωνι ὅτι θάρσει, μηδέ σοι θάνατος καταθύμιος
 ἔστω, ὅ ἐστιν ἐν ἐνθυμήσει καὶ κατὰ διάνοιαν, οὐκ ἀντιπράξας δὲ τῷ Διομήδει
 ἀναιροῦντι αὐτόν. Καὶ ὅρα τὴν τοῦ λόγου δεξιότητα μέσως εἰρημένου. οὐ γὰρ
 ὤμοσεν ἢ ἀπεφήνατο ὡς οὐ τεθνήξῃ, ἀλλὰ προστακτικῶς εἶπε: θάρσει, μηδὲ
 ἐνθυμοῦ θάνατον, ὅπερ οὐδεμίαν εἶχε πληροφορίαν ζωῆς. αὐτὸς μέντοι οὐκ
 ἀναιρεῖ αὐτόν, ἴσως μὲν διὰ τὴν ἁπλῶς ἐν ψιλῷ λόγῳ συνθήκην, τάχα δὲ καὶ
 διότι λόγου ὅλως τῷ Δόλωνι ἐκοινώνησε, μάλιστα δὲ ὅτι τὰ μὲν εἰς χεῖρα
 τῷ Διομήδει ἀνατίθησι, τὰ δὲ εἰς λόγους ἑαυτῷ. Ὅρα δὲ καὶ ὡς ἡ πολλὴ δειλία
 ἐξέκρουσε τὸν Δόλωνα τοῦ φρονεῖν. ὁ γὰρ εἰς μηδὲν δέον ἀπαιτήσας ὀμόσαι
 τὸν Ἕκτορα εὐκόλως ἐνταῦθα καὶ δίχα ὅρκου πείθεται τῷ ἐχθρῷ, λέγοντι
 θάρσει καὶ ἑξῆς. </comment>

<comment>
<ref>10.385 — 9</ref> Ὅτι ἐρωτήσεις ἐνταῦθα παρὰ τοῦ Ὀδυσσέως
 πρὸς τὸν Δόλωνα γοργαὶ διὰ τὸ κατεπεῖγον τοῦ καιροῦ τοιαῦται πῇ δ’ οὕτως
 ἐπὶ νῆας ἀπὸ στρατοῦ ἔρχεαι οἶος νύκτα δι’ ὀρφναίην, τὴν καὶ προρρηθεῖσαν,
 ἧς διασαφητικὸν τὸ ὅτε θ’ εὕδουσι βροτοὶ ἄλλοι. ἤ τινα συλήσων, φησί,
 νεκύων, ὡς καὶ προεγράφη, ἤ σ’ Ἕκτωρ προέηκε διασκοπιᾶσθαι ἕκαστα,
 ἤ σε αὐτὸν θυμὸς ἀνῆκεν, ὅπερ ἐστὶ περίφρασις τοῦ ἢ σὺ προεθυμήθης.
 </comment>

<comment>
<ref>10.405 — 9</ref> Μετ’ ὀλίγα δὲ ἔτι γοργότερον φράζων φησὶ κατ’ ἐρώτησιν ἀλλ'
 ἄγε μοι εἰπέ: ποῦ νῦν δεῦρο κιὼν λίπες Ἕκτορα ποιμένα λαῶν; ποῦ δέ οἱ
 ἔντεα κεῖται ἀρήϊα, ποῦ δέ οἱ ἵπποι; πῶς δ’ αἱ τῶν ἄλλων Τρώων φυλακαί
 τε καὶ εὐναί, ἄσσα τε μητιόωσι μετὰ σφίσιν, ἀντὶ τοῦ τίνα βουλεύονται;
 </comment>

<comment>
<ref>10.409</ref> Διὸ καὶ ψιλοῦται τὸ ἄσσα κατὰ τοὺς παλαιούς, ὡς τοῦ δασυνομένου μὴ τὸ τίνα δηλοῦντος, ἀλλὰ τὸ ἅτινα, καθὰ καὶ ἀλλαχοῦ δηλοῦται. Δῆλον
 δὲ ὅτι τὸ ῥηθὲν ἄσσα, Ἀττικοὶ διὰ δύο <rs type="waw">τ</rs> ἐκφέρουσι, καὶ ὅτι τὸ ἅσσα ἀντὶ τοῦ
 ἅτινα, ὃ καὶ αὐτὸ Ἀττικῶς ἅττα λέγεται, ἀναγκαίως δασύνεται ὡς ἀπὸ τοῦ
 ἅ ὑποτακτικοῦ ἄρθρου καὶ τοῦ <rs type="waw">σα</rs> , ὃ δηλοῖ τὸ τινά γλώσσῃ Μεγαρέων, καθά
 φασιν οἱ παλαιοί. Ἰστέον δὲ καὶ ὅτι οὐ πάνυ εὕρηται χαίρων ὁ ποιητὴς τῇ προφορᾷ τοῦ <rs type="waw">τ</rs> ἀντὶ τοῦ <rs type="waw">σ1</rs> κατὰ τοὺς ὕστερον Ἀττικούς, οἳ Ὁμήρου σήμερον
 λέγοντος τήμερον αὐτοί φασιν, ὡς καὶ τὴν κοινῶς σύρβην τύρβην λέγουσι, καὶ








 
 τὸ σεῦτλον τεῦτλον. Αἴλιος δὲ Διονύσιος ἱστορεῖ τοὺς Κωμικοὺς μάλιστα 
 ἐκκλίνειν πᾶν τὸ ἔχον σιγμὸν καὶ ἐξήχησιν καὶ ψόφον, ἃ τῇ τραγῳδίᾳ μάλιστα
 ἂν ἁρμόττοι. διὸ καὶ διασύροντες τοὺς τραγικοὺς ὡς μὴ τοιούτους προσπαίζουσιν
 ἐν τῷ ἔσωσας ἡμᾶς ἐκ τῶν σιγμάτων Εὐριπίδου. λέγει δὲ καὶ ὅτι Περικλέα
 φασὶ πρῶτον ἐκκλῖναι τὸν διὰ τοῦ <rs type="waw">σ1</rs> σχηματισμὸν τοῦ στόματος ὡς ἀπρεπῆ
 καὶ πλατύν, γυμναζόμενον ἀεὶ πρὸς κάτοπτρον, καὶ ὅτι Θετταλοὶ καὶ Κιτιεῖς,
 οὐχ’ οἱ κατὰ Φοινίκην, ἀλλ’ οἱ περὶ Κύπρον, ὧν πόλις Κίτιον, κληθεῖσα οὕτω,
 φασίν, ἀπὸ Κιτίου γυναικός τινος, θάλατταν ἔλεγον καὶ πίτταν καὶ καρδιώττειν
 καὶ Ματταλίαν, καὶ τοιαῦτα ὅσα οὐδαμοῦ Ἀττικὰ νομίζονται, ἀλλὰ τῶν 
 γειτόνων, φησί, Βοιωτῶν, τῷ μήτε Ὅμηρον μήτε τραγικοὺς μήτε Θουκυδίδην
 ἢ Πλάτωνα κεχρῆσθαι αὐτοῖς. Ἐν δὲ τῷ τέλει τοῦ λόγου φησὶν ὁ αὐτὸς οὕτω:
 καὶ Ὅμηρος δὲ ποιητὴς ὢν καὶ ῥαψῳδῶν προσεῖχεν ἄλλως τῷ ὄγκῳ. διὸ καὶ
 ἀρχόμενος τῆς ποιήσεως οὐκ ἰωνίζει οὐδὲ θεή λέγει, ἵνα μὴ συστείλας τὰ χείλη
 στενὸν τὸν ὄγκον ποιοίη. </comment>

<comment>
<ref>10.406 s.</ref> Ὅρα δὲ ὡς ἐν τῇ δευτέρᾳ συστοιχίᾳ
 τῶν τοῦ Ὀδυσσέως ἐρωτήσεων, ἃς ἐχρῆν ἐρωτηθῆναι κατάσκοπον, εἴ τις
 ἐξακριβολογοῖτο δεόντως αὐτόν, περὶ Ἕκτορος πρῶτον ἐρωτᾷ ὁ ἥρως. ἴσως
 γὰρ ὥσπερ ὁ Δόλων τῆς βασιλικῆς σκηνῆς, οὕτως αὐτοὶ τῆς τοῦ Ἕκτορος
 ἐφίενται. ἐρωτᾷ δὲ καὶ περὶ τῶν ἐκείνου ὅπλων, μέγα ἡγούμενος εἰ καὶ τοιοῦτόν
 τι ἀνύσουσι καὶ λαθόντες ὑφέλωνται, εἰ καὶ ἡ εὔπλαστος ἄκρα δειλία τοῦ
 Δόλωνος ἕτερόν τι μεῖζον ποιεῖ ἀνῦσαι αὐτούς. </comment>

<comment>
<ref>10.424 s.</ref> Προϊὼν δὲ ὁ
 Ὀδυσσεὺς μίαν τινὰ ἐπὶ ταῖς ῥηθείσαις ἐρώτησιν περὶ τῶν ἐπικούρων ἐρωτᾷ,
 τὴν ἀναγκαιοτάτην λαβὼν ἀφορμὴν ἐκ τῶν τοῦ Δόλωνος ἀποκρίσεων, μεθ'
 ἣν παύει τοὺς πλείονας λόγους. Ἰστέον γὰρ ὅτι τὰ μὲν ἀνδρεῖα, ὡς καὶ ἀνωτέρω
 ἐρρέθη, ὁ Διομήδης πράττει, ἔνθα δὲ λόγον δοῦναι χρὴ τῷ πολεμίῳ καὶ αὖθις
 ἀπαιτῆσαι ἀπ’ αὐτοῦ, τῷ σοφῷ ἐκεῖνος παραχωρεῖ Ὀδυσσεῖ καὶ γίνεται τῷ
 μὲν Ὀδυσσεῖ χεὶρ οἷον ὁ Διομήδης δραστικωτάτη, τῷ δὲ Διομήδει ὁ Ὀδυσσεὺς
 λόγος ἔμπρακτος. </comment>

<comment>
<ref>10.385</ref> Ἰστέον δὲ ὅτι ἐν τῷ πῇ δ’ οὕτως ὁ <rs type="waw">δε</rs> σύνδεσμος
 ἀντὶ τοῦ <rs type="waw">δη</rs> συνήθως εἴληπται. </comment>

<comment>
<ref>10.386</ref> Τὸ δὲ βροτοὶ ἄλλοι πρὸς διαστολὴν
 εἴρηται ἢ τῶν νῦν ἐγρηγορότων τριῶν ἀνδρῶν ἢ καὶ ἁπλῶς τῶν ἐν τῇ μάχῃ
 ἀγρυπνούντων ἐπὶ φυλακῇ. </comment>

<comment>
<ref>10.387 — 9</ref> Ἐν δὲ τῷ ἤ τινα συλήσων, ἢ Ἕκτωρ
 σε προέηκεν, ἤ σε θυμὸς ἀνῆκεν, ἡ συνήθης τῷ ποιητῇ μέθοδος πλατύνει τῇ







 
 τοῦ ἐρωτῶντος ἀπορητικῇ ἀγνοίᾳ τὴν ποίησιν, ὡς μυριαχοῦ γίνεται δεξιώτατα.
 </comment>

<comment>
<ref>10.388</ref> Τὸ δὲ διασκοπιᾶσθαι συνῄρηται ἐκ τοῦ σκοπιάασθαι. </comment>

<comment>
<ref>10.408</ref> Ἐν
 δὲ τῷ φυλακαί τε καὶ εὐναί φυλακὰς μὲν λέγει τὰς τῶν ἐν ἐγρηγόρσει,
 εὐνὰς δὲ τὰς τῶν ὑπνούντων. </comment>

<comment>
<ref>10.407</ref> Ἐν δὲ τῷ ποῦ δέ οἱ ἔντεα κεῖται
 ἀρήϊα, ποῦ δέ οἱ ἵπποι ἀπὸ κοινοῦ νοεῖται τὸ κεῖνται, ἵνα λέγῃ: ποῦ δὲ τῷ
 Ἕκτορι οἱ ἵπποι κεῖνται, ὅ ἐστι κέκλινται, ἤγουν περιέχονται, ὡς πολλαχοῦ
 δηλοῦται. Ἢ καὶ ἄλλως, λείπει ῥῆμα ὑπαρκτικόν, ἵνα ᾖ: ποῦ δὲ οἱ ἵπποι εἰσίν.
 Ἀρήϊα δὲ ἔντεα πρὸς διαστολὴν ἑτεροίων ἐντέων εἴρηται, ὁποῖα καὶ τὰ
 συμποτικά, κατὰ τὸ οἳ δ’ ἀπεκόσμεον ἔντεα δαιτός. </comment>

<comment>
<ref>10.391</ref> Ἔτι ἰστέον
 καὶ ὅτι ἐν τοῖς ῥηθεῖσι κεῖται ψόγος βλαπτικῆς ὑποσχέσεως τὸ πολλῇσί μ'
 ἄτῃσι παρὲκ νόον ἤγαγεν ὁ δεῖνα, ἤγουν παρεξήγαγέ με τοῦ λογισμοῦ βλαπτικαῖς ὑποσχέσεσι. </comment>

<comment>
<ref>10.391 — 3</ref> Τοιαῦται γὰρ αἱ τοῦ Ἕκτορος πρὸς Δόλωνα,
 ὃς δέον ἑαυτὸν αἰτιᾶσθαι ὡς μέγα δῶρον αἰτήσαντα, ὁ δ’ ἀλλὰ τὸν Ἕκτορα
 ὡς αἴτιον ὑπομέμφεται διὰ τὴν τοῦ αἰτηθέντος δώρου ὑπόσχεσιν, λέγων ὡς
 πολλῇσί μ’ ἄτῃσι παρὲκ νόον ἤγαγεν Ἕκτωρ, ὅς μοι Πηλείωνος ἀγαυοῦ
 μώνυχας ἵππους δώσειν κατένευσε καὶ ἑξῆς. Ἔνθα ὅρα τὸ κατένευσεν,
 ἐξ οὗ συνηγορεῖται τὸ προρρηθὲν ἐπίορκον ἐπώμοσεν, ὡς κάλλιον ὂν οὕτω
 γράφειν ἤπερ ἀπώμοσεν. ὅμοιον γάρ τι τὸ ἐπώμοσε καὶ τὸ κατένευσε. Ὅρα δὲ
 καὶ ὅτι οὐδὲ οἱ πολέμιοι αἰδοῦνται δι’ ἐπαίνου ἄγειν τὰς τῶν ἐχθρῶν ἀρετάς.
 Ἕκτωρ τε οὖν πολλαχοῦ τὸν Ἀχιλλέα ἐπαινεῖ, καθὰ καὶ αὐτὸς ἐκεῖνον, καὶ ὁ
 Δόλων δὲ ἀμύμονα τὸν Ἀχιλλέα εἰπὼν πρὸ βραχέων ἐνταῦθα καὶ ἀγαυὸν
 λέγει αὐτόν. </comment>

<comment>
<ref>10.391</ref> Περὶ δὲ τοῦ παρὲκ νόον ἤγαγεν, ὅτι ταὐτόν ἐστι τῷ
 παρὲξ νόου, ἤγουν ἐκτὸς λογισμοῦ, καὶ ὅτι τὸ παρέξ καὶ διὰ τοῦ <rs type="waw">ξ</rs> γράφεται
 καὶ διὰ τοῦ <rs type="waw">κ</rs> , καὶ πότε ταῦτα γίνεται, καὶ ὅτι τὸ τοιοῦτον ἐπίρρημα διφορεῖται
 κατὰ σύνταξιν, καὶ ἀλλαχοῦ σαφῶς δεδήλωται. </comment>

<comment>
<ref>10.394</ref> Ὅτι θοὴν ὁ ποιητὴς
 νύκτα καὶ νῦν λέγει ἢ τὴν τῶν ζῴων καταθετικὴν εἰς ἀνάπαυλαν, ἀπὸ τοῦ θέω
 θῶ, τὸ τίθημι, ἢ τὴν ταχεῖαν, ὡς ἀπὸ τοῦ θέω, τὸ τρέχω. ἀνεπαισθήτως γὰρ
 τοῖς ὑπνοῦσιν ἀπερχομένη δοκεῖ ταχυτέρα τῆς ἡμέρας εἶναι. ἢ μάλιστα φιλοσόφως, τὴν κωνοειδῆ καὶ εἰς θοόν, ὅπερ ἐστὶν εἰς ὀξύ, λήγουσαν. ἐπεὶ γάρ,
 φασίν, ὁ φωτίζων ἥλιος μείζων ἐστὶ τῆς φωτιζομένης γῆς, κωνοειδὴς γίνεται
 ἡ αὐτόθεν σκιά, ὅ ἐστιν ἡ νύξ. Καθόλου γάρ, εἰ τὸ φωτίζον μεῖζον τοῦ φωτιζομένου, κωνοειδὴς ἀποτελεῖται σκιά, ὥσπερ ἐὰν ἀνάπαλιν, καλαθοειδής, ἐὰν δὲ
 ἄμφω ἴσα, κυλινδροειδής. Ὁ δέ γε Κράτης καὶ ἐν τῇ τοιαύτῃ φιλοσοφίᾳ
 τὸ θοή ἐπὶ ταχείας τίθησι, λέγων ὡς ἡ νὺξ σκιὰ τῆς γῆς οὖσα ἰσοταχῶς κινεῖται
 τῷ ἡλίῳ, διώκουσα οἷον καὶ διωκομένη. διὸ θοὴν εἰπὼν ἄρτι νύκτα μετ’ ὀλίγα
 νῆες θοαί φησιν, εἰς ἔνδειξιν τοῦ ταὐτοσήμου τῶν λέξεων ἐπί τε νυκτὸς ἐπί τε
 νηῶν. Ἰστέον δὲ καὶ ὅτι ὁ φιλόμηρος Σοφοκλῆς τὸ θοή μεταλαβὼν αἰόλα νύξ
 λέγει οὐ μόνον κατὰ τὸ ἐν ἄστροις ποικίλον αὐτῆς, καθ’ ὃ καὶ ποικιλείμων παρ'
 Αἰσχύλῳ λέγεται, ἀλλὰ καὶ κατὰ τὰς ῥηθείσας Ὁμηρικὰς ἐννοίας. </comment>

<comment>
<ref>10.395</ref>
 Ὅτι ἀγαθοῦ κατασκόπου ἐν μάχῃ ἔργον τὸ ἀνδρῶν δυσμενέων σχεδὸν ἐλθέμεν,
 ἔκ τε πυθέσθαι τάδε τινά. Ἔστι δὲ κἀνταῦθα τὸ σχεδόν ἀντὶ τοῦ ἐγγύς, ἀκριβέστερον δὲ εἰπεῖν, ἐχομένως, ὃ καὶ σχέδην λέγεται. </comment>

<comment>
<ref>10.400 — 4</ref> Ὅτι Δόλων
 μέν, ὡς ἐρρέθη, ἄτας πολλὰς ὠνόμασε τὸ ὑπεσχημένον δῶρον ὑπὸ τοῦ Ἕκτορος,
 τοὺς Ἀχιλλέως ἵππους δηλαδὴ καὶ τὰ ἅρματα, Ὀδυσσεὺς δὲ κατὰ βαρύτητα
 ἤθους μειδήσας καὶ τὸ μὲν ἅρμα σιωπήσας, τοὺς δὲ ἵππους μεγάλα δῶρα καλέσας
 καὶ οὕτω τὸ δῶρον πληθυντικῶς μεγεθύνας, σκώπτει τὸν Δόλωνα εἰπὼν ἦ
 ῥά νύ τι μεγάλων δώρων ἐπεμαίετο θυμός, ἤγουν ζητητικῶς ἐπεθύμει, ἵππων
 Αἰακίδαο δαί̈φρονος. οἳ δ’ ἀλεγεινοὶ ἀνδράσι γε θνητοῖσι δαμήμεναι ἠδ'
 ὀχέεσθαι ἄλλῳ γ’ ἢ Ἀχιλῆϊ, ὃν ἀθανάτη τέκε μήτηρ. Καὶ ὅρα ὡς κἀνταῦθα
 εὐμεθόδως μνείαν συνήθως τοῦ Ἀχιλλέως ὁ ποιητὴς παρέρριψε, καὶ ταύτην
 σεμνὴν διὰ τὸ θεῖον γενεαλόγημα, καὶ ὅτι τὸ ὃν ἀθανάτη τέκε μήτηρ οὐχ'
 ἁπλῶς ἐρρέθη, ἀλλ’ ἵνα διασταλθείη τῶν ἁπλῶς θνητῶν ἀνδρῶν ὁ Ἀχιλλεύς.








 
 </comment>

<comment>
<ref>10.401</ref> Τὸ δὲ ἐπιμαίεσθαι νῦν μὲν ἀντὶ τοῦ ἐφίεσθαι κεῖται καὶ γενικῇ συντάσσεται, οἱ δὲ μεθ’ Ὅμηρον καὶ μετὰ αἰτιατικῆς αὐτὸ τάσσουσι, λαμβάνοντες
 ἀντὶ τοῦ ζητεῖν, ὡς δηλοῖ καὶ τὸ μαιόμενοι βιότοιο κακὴν καὶ ἀεικέα θήρην.
 </comment>

<comment>
<ref>10.403</ref> Τὸ δὲ ὀχεῖσθαι ἄλλως μὲν κοινότερον ἐνέργειαν δηλοῖ λαμβανόμενον ἐπὶ τοῦ ἡνιοχεῖν ἢ ἐπιβαίνειν, ἐνταῦθα δὲ πάθος δηλοῖ ληφθὲν ἀντὶ τοῦ
 ἡνιοχηθῆναι. Ἰστέον δὲ καὶ ὅτι θρασέος καὶ ἀλκίμου ἵππου ἔπαινος τὸ εἶναι
 ἀλεγεινὸν ἀνδρὶ τῷ τυχόντι δαμασθῆναι καὶ ὀχέεσθαι, ὥς που καὶ ὁ Βουκεφάλας
 Ἀλέξανδρον μόνον ἤθελε φέρειν ἔποχον. </comment>

<comment>
<ref>10.404</ref> Τὸ δὲ ἄλλῳ ἢ Ἀχιλῆϊ
 ἀντίκειται τῇ τοῦ Ἕκτορος ἐπιορκίᾳ τῇ λεγούσῃ, ὡς οὐκ ἐποχήσεται τοῖς
 τοῦ Ἀχιλλέως ἵπποις ἄλλος Τρώων ἀλλὰ ὁ Δόλων. Ἐν τούτοις δὲ ὅρα καὶ
 ὅτι μνημονικὸς ὁ Δόλων αὐτὰ ἐκεῖνα Ὁμηρικῷ ἔθει φράσας ταὐτολογικῶς
 τῷ Ὀδυσσεῖ, ὅσα παρήγγελται ὑπὸ τοῦ Ἕκτορος. οὕτω δὲ ταὐτολογεῖ καὶ
 Ὀδυσσεὺς πρὸς Δόλωνα εἰπὼν αὐτολεξεὶ τὰ τοῦ Νέστορος περὶ κατασκόπου.
 Ὅρα δὲ ἐν τῷ ἄλλῳ γ’ ἢ Ἀχιλῆϊ καὶ τὴν μετὰ συναλιφῆς ἐπένθεσιν τοῦ
 <rs type="waw">γε</rs> συνδέσμου, ἐμφατικὴν οὖσαν, ὡς οἴδασιν οἱ συνετοί, οὐ μὴν εἰκῇ καὶ δίχα
 λόγου γενομένην παραπληρωματικῶς. </comment>

<comment>
<ref>10.405</ref> Ὅτι εἰ καὶ πολλοῖς ἀπηγόρευται εὑρῆσθαι παρὰ τῷ ποιητῇ κοινότερον τὸ λέγειν ἀντὶ τοῦ λαλεῖν, ἀλλ’ ἐνταῦθα,
 ὥσπερ καὶ ἀλλαχοῦ, συνηγορεῖται τὸ καὶ οὕτως ἔχειν παρ’ αὐτῷ τὴν τοιαύτην
 λέξιν, ἐν τῷ ἀλλ’ ἄγε μοι τόδε εἰπὲ καὶ ἀτρεκέως κατάλεξον, ὃ ἀλλαχοῦ
 ἀτρεκέως ἀγόρευσον λέγει, καὶ τῷ ἐγώ τοι ταῦτα μάλ’ ἀτρεκέως καταλέξω,
 τουτέστιν ἀπαγγελῶ. </comment>

<comment>
<ref>10.413</ref> Καὶ ὅρα καὶ νῦν τὴν τοῦ Δόλωνος δειλίαν.
 Ὀδυσσεὺς μὲν γὰρ ἀπαιτεῖ ἀτρεκέως εἰπεῖν, ὁ δ’ ὑπισχνεῖται οὐχ’ ἁπλῶς







 
 ἀλλὰ μάλ’ ἀτρεκέως καταλέξαι. </comment>

<comment>
<ref>10.414 s.</ref> Ὅτι τοῦ τῆς Ἰλίου οἰκιστοῦ
 Ἴλου κατὰ μέσον, ὡς καὶ ἀλλαχοῦ ἐρρέθη, πεδίον τεθαμμένου ἀρχαίῳ ἔθει 
 διὰ τό, ὡς εἰκός, ἐντεῦθεν εὐμνημόνευτον τοῦ ταφέντος παρὰ τῷ ἐκείνου σήματι
 βουλὰς βουλεύει ὁ Ἕκτωρ σὺν τοῖς ἀμφ’ αὐτόν, ὅσοι, φησί, βουληφόροι
 εἰσίν. οὓς φθάσας ὁ ποιητὴς ἀρίστους εἶπε Τρώων ἡγήτορας ἠδὲ μέδοντας.
 ποιεῖ δὲ τοῦτο ὁ Ἕκτωρ ἢ τιμῶν τὸν τῆς Ἰλίου πολιστὴν πρόγονον ἢ καὶ
 ὡς διατειχίσματι τῷ σήματι χρώμενος. Ἴσως δὲ οὐκ ἀγαθὸς οἰωνὸς οὐδ'
 ἐνταῦθα τὸ πρὸς τάφῳ καθήμενον τὸν ἄρχοντα βουλεύειν τὰ τῆς μάχης. οὐ
 γὰρ αἴσια ἐκ τῶν μνημάτων οἰωνίζοντο οἱ παλαιοί. Καλεῖ δὲ καὶ θεῖον τὸν
 Ἶλον, ἐπεὶ καὶ τὸ αὐτοῦ πόλισμα ἱερόν, καθότι καὶ ἅπαν τεῖχος καθ’ Ὅμηρον.
 </comment>

<comment>
<ref>10.416</ref> Ἐνταῦθα δὲ κεῖται καὶ ὁ φλοῖσβος οὐκ ἐπὶ θαλασσίου ἀλλὰ τοῦ
 ἁπλῶς λαϊκοῦ θορύβου. Φησὶ γὰρ βουλὰς βουλεύει θείου παρὰ σήματι Ἴλου
 νόσφιν ἀπὸ φλοίσβοιο. </comment>

<comment>
<ref>10.417</ref> Κεῖται δὲ καὶ τὸ ῥύεται καὶ τὸ φυλάσσει
 ὡς ἔχοντά τινα διαφοράν. Φησὶ γὰρ οὔ τις κεκριμένη ῥύεται στρατιὴ οὐδὲ
 φυλάσσει. τὸ δέ ἐστιν οὐ τοιοῦτον, ἀλλ’ ἀληθῶς μὲν ταὐτὸν τὸ ῥύεται καὶ τὸ
 φυλάσσει, ὁ δὲ Δόλων δοκεῖ συγχέαι τὴν φράσιν δειλαινόμενος, </comment>

<comment>
<ref>10.415</ref> ὃς
 καὶ παρηχεῖ ἐν τῷ βουλὰς βουλεύει, ἀκαίρως καλλωπίζων τὸν λόγον ὅτε οὐκ
 ἐχρῆν. </comment>

<comment>
<ref>10.414</ref> Συμβάλλεται δέ τι ἐτυμολογικῶς τῇ τοιαύτῃ παρηχήσει καὶ
 τὸ ὅσοι βουληφόροι. </comment>

<comment>
<ref>10.415</ref> Ὅρα δὲ κἀνταῦθα τὸ βουλεύει λεχθὲν
 ἐνεργητικῶς. Ὅτι ἐρωτηθεὶς ἤδη ὁ Δόλων ποῦ ὁ Ἕκτωρ, πῶς δὲ αἱ τῶν








 
 Τρώων φυλακαὶ καὶ εὐναί, ἄσσα τε μητιόωσι, περὶ τούτου μὲν οὐδὲν ἔφη,
 περικοπεὶς ὑπὸ ἐρωτήσεως δι’ Ὀδυσσέως, περὶ δὲ Ἕκτορος εἰπών, ὡς μετὰ
 τῶν βουληφόρων βουλεύει, καθὰ προσεχῶς δεδήλωται, καὶ περὶ τῶν φυλακῶν,
 ὡς οὔ τις αὐτὰς κεκριμένη ῥύεται στρατιά, εἶτα μέλλων διασαφῆσαι, τίνες
 μὲν φυλάττουσι, τίνες δὲ εὐνάζονται ὡς καὶ εἰς ὕπνον εὕδειν, ἀντὶ τοῦ εἰπεῖν,
 ὡς φυλάσσουσι τὸν στρατὸν μόνοι ὅσοι Τρῶες ἰθαγενεῖς, ἤγουν ἐγχώριοι,
 λέγει ὡς οἷον κατ’ αἴνιγμα περιφραστικῶς οὕτω </comment>

<comment>
<ref>10.418</ref> ὅσσαι γὰρ Τρώων
 πυρὸς ἐσχάραι καὶ ἑξῆς, ἀντὶ τοῦ ὅσοι οἰκήτορες Τροίας. Ἑστία γὰρ καὶ ἱστία
 καὶ ἐσχάρα πυρὸς τὰ αὐτά εἰσιν, ὥστε τὸ ἔχειν ἐσχάρας ταὐτὸν ἂν εἴη τῷ
 ἔχειν ἑστίας, ἤγουν ὡς ἀπὸ μέρους, οἰκίας. ἔχοντες οὖν ἐσχάρας οἱ ἐφέστιοι,
 καθὰ καὶ Πορφυρίῳ δοκεῖ, τουτέστι πολῖται, ὥσπερ ἐκ τοῦ ἐναντίου ἀνέστιος
 ὁ ἄπολις καὶ φυγάς. Τὸ δὲ ἐσχάρα κατὰ τοὺς παλαιοὺς ὡς ὁμώνυμον σημαίνει
 πολλά. λέγεται γὰρ οὕτω καὶ ὁ βωμός, ὡς παρ’ Εὐριπίδῃ ἐν Ἡρακλεῖ, δηλοῖ
 δέ, φασίν, ἡ λέξις καὶ ῥύπον καὶ καυθὲν ἕλκος καὶ τὴν κυρίως δὲ λεγομένην
 ἐσχάραν τὴν μὴ ἔχουσαν ὕψος ἀλλ’ ἐπὶ γῆς οὖσαν ἢ κοίλην. ὅθεν καὶ τὰ ἐν
 σώματι κοῖλα ἕλκη ἐσχάραι ἰατρικῶς καλοῦνται. ἡ δὲ κωμῳδία καὶ τὸ γυναικεῖον μόριον οὕτω καλεῖ. Γίνεται δὲ ἡ κατ’ οἶκον Ὁμηρικὴ ἐσχάρα ἴσως παρὰ
 τὸ ἔχειν ἀράς, ὅ ἐστι τὰ δι’ ὧν ἀρῶνται τῷ θείῳ οἱ τοῦ οἴκου. ἱερὸν γάρ τι
 χρῆμα ἡ ἐσχάρα, ἤγουν ἡ ἑστία, ὡς καὶ ἐν Ὀδυσσείᾳ δηλοῦται. </comment>

<comment>
<ref>10.418 — 22</ref>
 Ἰστέον δὲ ὅτι ἐν τῷ ὅσαι γὰρ Τρώων πυρὸς ἐσχάραι, οἷσιν ἀνάγκη, οἵ τε,
 ἤγουν οὗτοι, ἐγρηγόρασι φυλασσέμεναί τε κέλονται ἀλλήλοις: ἀτὰρ αὖτε πολύκλητοι ἐπίκουροι εὕδουσι: Τρωσὶ γὰρ ἐπιτραπέουσι φυλάσσειν: οὐ γάρ σφιν
 παῖδες σχεδὸν εἵαται οὐδὲ γυναῖκες, ὡς πρὸ αὐτῶν μάχεσθαι κατὰ τοὺς Τρῶας,
 δύναται καὶ ἄλλως τὸ Τρώων πυρὸς ἐσχάραι ἐπὶ τῆς ἔξω φυλακῆς τῶν
 Τρώων νοηθῆναι, ἵνα λέγῃ ὁ Δόλων, ὅτι ὅσα μὲν πυρὰ Τρωϊκὰ νύκτωρ ἐφαίνοντο
 τοῖς Ἀχαιοῖς, ἐκεῖνα καὶ φυλακὰς ἔχουσι, τὰ δὲ τῶν ἐπικούρων ἀφύλακτά








 
 εἰσιν. οὐ γάρ τις, ὡς ἀνωτέρω ἐρρέθη, κέκριται στρατιὰ φυλάσσειν, ἀλλ’ ὁ
 οἴκοθεν πρόθυμος τοῦτο ποιεῖ. κέλονται γάρ, φησίν, ἀλλήλοις οὗτος καὶ ἐκεῖνος
 καὶ ἄλλος συγκεχυμένως, οὐ μὴν κεκριμένοι ὡρισμένοι τινές. Τοῦτο δὲ νοῦν
 ἐμβάλλει τῷ Ὀδυσσεῖ ἀπαγορεῦσαι μὲν ὁρμῆσαι κατὰ Τρώων μεγαθύμων
 τῶν ἐγρηγορότων, εἴ τινά που ἕλοι, τραπέσθαι δὲ κατὰ τῶν ἐπικούρων, καὶ
 μάλιστα εἴ πού τινες ἔσχατοι κατὰ τὴν βουλὴν τοῦ Νέστορος. Καὶ ὅρα ὡς
 ἀστρατήγητον τοῖς Τρωσὶ τὸ ἐπικουρικόν. οὐ γὰρ αὐτοὶ φυλάσσουσιν ἑαυτούς,
 ἀλλ’ ἑτέροις ἐπιτρέπουσι. κατασκευάζεται δὲ τὸ ἀστρατήγητον οὕτως: εἰ
 γὰρ ὁμοῦ πάντες οἱ ἐπίκουροι φυλάσσουσι, δυοῖν ἔσται τὸ ἕτερον. ἢ γὰρ τυχὸν
 ἀπορρᾳθυμήσουσι κοπιάσαντες, καὶ ἔσται τις οὕτω αὐτοῖς ἐκ τῶν πολεμίων
 ἐπιβουλή, ὃ καὶ γέγονεν, ἢ διαμείναντες ἄϋπνοι ἕωθεν ἔσονται ἀσθενεῖς. ἐχρῆν
 γοῦν αὐτοὺς κεκριμένην ἑαυτοῖς ἐπιστῆσαι φύλακα στρατιάν. Οἱ δὲ παλαιοί
 φασι καί, ὅτι συμπαθεῖς οἱ Τρῶες καὶ ἐκ τῶν οἴκοι τὴν συμπάθειαν ἔχοντες
 ὑπερπονοῦσι καὶ τῶν ἀλλοτρίων ἐφ’ ὅσον δυνατόν, οὐκ ἐξ ἐπιταγῆς μέντοι
 ἀλλὰ ἑκόντες. ἐντεῦθεν καὶ οἱ νομοθέται γυναικονόμους ἐν ταῖς πόλεσιν ὥρισαν,
 οὐ τοὺς ἀγάμους, ἀλλ’ ἤδη γάμου πεπειραμένους, καὶ παιδονόμους δὲ ἔταξαν,
 οὐ τοὺς ἄπαιδας, ἀλλ’ οἷς παῖδες ἐγένοντο, ἵνα οἷς αὐτοὶ ἔχουσι συμπαθοῦντες
 ἐπιμέλωνται καὶ τῶν ἐπιτετραμμένων αὐτοῖς. ὅθεν ἔστιν αἰτιάσασθαι τοὺς
 Τρῶας, οἳ τοὺς ἐπικούρους ἐπιτετραμμένους αὐτοῖς ἀφυλάκτους εἴασαν. </comment>

<comment>
<ref>10.418</ref>
 Ἰστέον δὲ ὅτι τὸ οἷσιν ἀνάγκη εἴς τε τὸ χρειοῖ ἀναγκαίῃ συντελεῖ. καὶ
 ἀναγκαίους πολεμιστὰς τοὺς ἐφεστίους Τρῶας λέγει, ἄλλον μέντοι τρόπον
 παρὰ τοὺς ἐν Ὀδυσσείᾳ, ἐν ᾗ κεῖνταί τινες γέροντες ἀναγκαῖοι πολεμισταί.
 </comment>

<comment>
<ref>10.419</ref> Ὅρα δὲ καὶ τὸ κέλονται. Τρῶες μὲν γὰρ ἀναγκαίως ἀλλήλοις
 κέλονται, οὐ μὴν οὕτω καὶ οἱ ἐπίκουροι, ἀλλ’ ἐπιτρέπουσιν ἑαυτοὺς τοῖς
 Τρωσὶν εἰς φυλακήν, κατὰ τὸ σοὶ δὲ χρὴ ταῦτα μέλειν νύκτας τε καὶ ἦμαρ,
 ὃ δήπου ὠνειδίσθη πρὸς ἐπικούρου ὁ Ἕκτωρ, διὰ τὸ μὴ ἔχειν δῆθεν τὸ ἀναγκάζον ἑαυτοὺς ἀγρυπνεῖν, ἄφρονες, οἷς οὐδὲν μέλει τοῦ ζῆν, ἀλλ’ εὕδουσιν
 ἀφύλακτοι καὶ ἀπεριμέριμνοι, ἐπεὶ οὔ σφιν ἐγγὺς τὰ φίλτατα, ὡς οἷα παρ'
 οὐδὲν τιθέμενοι ἑαυτούς. </comment>

<comment>
<ref>10.420</ref> Τὸ δὲ πολυκλήτους εἶναι τοὺς ἐπικούρους
 καί, ὡς ἀλλαχοῦ ἔφη, ἄνδρας πολλέων ἐκ πολίων, δηλοῦται μὲν σαφῶς ἐν
 τῷ Καταλόγῳ τῶν νεῶν, ἀφορμὴ δὲ νῦν γίνεται τῷ ποιητῇ ἐνταῦθα τοῦ εὐθὺς
 μνησθῆναι μετ’ ὀλίγα ἐπικούρων τινῶν, Καρῶν δηλαδὴ καὶ Παιόνων καὶ
 Λελέγων καὶ Καυκώνων καὶ Πελασγῶν, Λυκίων τε καὶ Μυσῶν καὶ Φρυγῶν








 
 καὶ Μῃόνων, περὶ ὧν καὶ ἐν τῇ Βοιωτίᾳ γέγραπται καὶ ἐν τοῖς τοῦ Περιηγητοῦ
 δέ, περὶ δὲ Καυκώνων καὶ ἐν τοῖς εἰς τὴν Ὀδύσσειαν. </comment>

<comment>
<ref>10.422</ref> Ὅρα δὲ καὶ
 περὶ ὧν χρὴ κινδυνεύειν ἀνθρώπους πολεμουμένους. οὐ γὰρ περὶ χρημάτων
 ἀλλὰ παίδων καὶ γυναικῶν, ὧν μὴ παρόντων τοῖς ἐπικούροις ἀκήδεστοι εὕδουσιν
 αὐτοί, οὔκουν δὲ καὶ οἱ Τρῶες, οἷς παρακάθηνται σχεδὸν τὰ φιλούμενα. Ἰστέον
 δὲ ὅτι ἐν τῷ οὐ παῖδες οὐδὲ γυναῖκες δόξοι ἂν τοὺς παῖδας οὐκ ἔξω λόγου
 προθεῖναι, ἀλλ’ ὅτι τελικὸν αἴτιον αὐτοὶ τοῦ γάμου, καὶ δι’ αὐτοὺς τῷ βίῳ
 τὸ τῶν γυναικῶν ἐπεισόδιον. </comment>

<comment>
<ref>10.421</ref> Τὸ δὲ ἐπιτραπέουσιν ἐκ τοῦ τραπῶ
 δευτέρου ἐνεργητικοῦ μέλλοντος ἀνῆκται εἰς ἐνεστῶτα πρώτης συζυγίας τῶν
 περισπωμένων, ὁμοίως τῷ τραπέουσιν, ὅπερ ἐν Ὀδυσσείᾳ δίχα προθέσεως
 ἐπὶ πατήσεως εἴρηται σταφυλῶν, ἐξ ὧν τὸ γλεῦκος. Φυσικὸς δὲ αὐτῶν ἐνεστὼς
 τὸ τρέπω. </comment>

<comment>
<ref>10.425</ref> Ὅτι διειπεῖν κατὰ περιττότητα προθέσεως τὸ διασαφῆσαι
 εἰς μάθησιν. Φησὶ γὰρ δίειπέ μοι, ὄφρα δαείω. </comment>

<comment>
<ref>10.424</ref> Κεῖται δ’ ἐνταῦθα
 καὶ τὸ μεμιγμένοι ἀντὶ τοῦ συγκεχυμένως καὶ ἀναμὶξ κείμενοι, ὃ ἀνάπαλιν
 ἔχει πρὸς τὸ κεκριμένοι. Φησὶ γὰρ Ὀδυσσεὺς πῶς γὰρ νῦν Τρώεσσι μεμιγμένοι εὕδουσιν, οἱ ἐπίκουροι δηλαδή, ἦ ἀπάνευθεν; πρὸς ὅπερ ὁ Δόλων
 ἀποκρινάμενος εἶτα συμβουλεύει κρεῖττόν τι τῷ Ὀδυσσεῖ, ἐχθρὸς ὠφέλιμος
 αὐτῷ φανεὶς διὰ δειλίαν καὶ τὸ φιλόζῳον. Οὕτω δὲ καὶ πᾶς ὡς ἐπίπαν προδότης







 
 πλείους χορηγεῖ μεθόδους ὧν βουλεύονται οἱ πολυπραγμονοῦντες αὐτόν.
 ποιεῖ δὲ τοῦτο ἐκεῖνος ἢ φόβου ὑπαγορεύοντος, ὡς ἐνταῦθα γίνεται, ἢ μίσους
 ἢ κέρδους ἢ εὐνοίας ἢ ἑτέρου τοιοῦδέ τινος πάθους ψυχῆς. </comment>

<comment>
<ref>10.428 — 31</ref>
 Ὅτι ἐννέα τὰ προσεχῶς εἰρημένα ἔθνη ἐνταῦθα πρὸς ὄνομα ἐκθέμενος ὁ
 ποιητὴς τὰ μὲν τέσσαρα, οὕτω δόξαν αὐτῷ, ψιλῶς ἐξέθετο, τὰ δὲ πέντε μετὰ
 σεμνῶν ἐπιθέτων: Παίονες ἀγκυλότοξοι, δῖοι Πελασγοί, Μυσοὶ ἀγέρωχοι,
 Φρύγες ἱππόδαμοι καὶ Μῄονες ἱπποκορυσταί. </comment>

<comment>
<ref>10.430</ref> Ἐν αὐτοῖς δὲ μέμνηται
 καὶ Θύμβρης, ἔνθα ἔλαχον ἄρτι σκηνοῦσθαι οἱ Λύκιοι, εἰπὼν πρὸς Θύμβρης
 δ’ ἔλαχον Λύκιοι, ἣν ὁ τὰ Ἐθνικὰ συγγράψας πόλιν Τρῳάδος φησί, κτισθεῖσαν
 ὑπὸ Δαρδάνου ἐπὶ Θύμβρῳ τινὶ φίλῳ αὐτοῦ. εὐθεῖα δὲ ταύτης ἡ Θύμβρα.
 Λέγει δὲ ὁ αὐτὸς καὶ ποταμὸν αὐτόθι Θύμβριν, ἀφ’ οὗ Ἀπόλλωνος Θυμβραίου
 ἱερόν, ἐν ᾧ ἐτοξεύθη Ἀχιλλεύς. λέγεται δέ, φησί, καὶ διὰ τοῦ <rs type="waw">ζ</rs> , Ζυμβραῖος,
 ἔτι δὲ καὶ Θύμβριος ἢ κατὰ Ἑλλάνικον Δύμβριος διὰ τοῦ <rs type="waw">δ</rs> . Ὅτι δὲ καὶ
 Ῥώμης ποταμὸς Θύμβρις, ὁ καὶ Τίβερις, λέγει καὶ ὁ Περιηγητής. Ἰστέον
 δὲ ὅτι τὸ πρὸς Θύμβρης, ὥσπερ καὶ ἀνωτέρω τὸ πρὸς μὲν ἁλὸς Κᾶρες,
 ἐλλειπτικῶς ἐρρέθη, ἵνα λέγῃ ὅτι πρὸς τῷ μέρει τῆς ἁλὸς καὶ πρὸς τὸ μέρος
 τῆς Θύμβρης, ἢ ἐγγὺς ἁλὸς καὶ ἐγγὺς Θύμβρης. ἄλλως γὰρ οὐκ εὔθετον συντάξαι
 αὐτὰ κατὰ τὸ πρὸς σοῦ εἰμι καὶ τὰ τοιαῦτα, εἰ μὴ ἄρα καὶ αὐτὸ εἴληπται
 ἀντὶ τοῦ ἐγγὺς σοῦ εἰμι. Δοκεῖ δὲ ἡ ῥηθεῖσα Θύμβρα μὴ ἔχειν Ἑλληνίδα
 ἐτυμολογίαν. εἰ δέ τις αὐτὴν εἰδείη ὅθεν γίνεται, εἴσεται ἴσως καὶ τὰ παρὰ
 τῷ Κωμικῷ θύμβρα πόθεν παρῆκται, ἀφ’ ὧν θυμβρεπίδειπνον ἐκεῖνος ἔφη
 τὸν εὐτελῶς ἐθέλοντα ζῆν καὶ ἀπέριττον. </comment>

<comment>
<ref>10.430</ref> Τὸ δὲ ἔλαχον κληρωτὴν
 ἐμφαίνει τοῖς ἐπικούροις τὴν ῥηθεῖσαν κατάθεσιν διὰ τὸ πάντῃ ἀφιλόνεικον.
 Ἐπεμερίσθη δὲ τὸ ῥῆμα τοῦτο κατὰ τὸ ἀπὸ κοινοῦ σχῆμα πᾶσι τοῖς ῥηθεῖσιν








 
 ἔθνεσιν. </comment>

<comment>
<ref>10.429</ref> Ὅτι δὲ οἱ Λέλεγες ἀπὸ τοῦ λέγω, τὸ συνάγω, παρήχθησαν.
 συνειλεγμένοι γάρ, φασίν, ἦσαν ἀπὸ πολλῶν ἐθνῶν, καὶ ὅτι Καρικὸν ἦσαν
 ἔθνος, ὅθεν καὶ Λελέγων πόλις ἡ τῶν Καρῶν μητρόπολις ἐλέγετο, </comment>

<comment>
<ref>10.428</ref>
 καὶ ὅτι ἀγκυλότοξοι οὐ μόνον οἱ χρώμενοι ἀγκύλοις τόξοις, ἤγουν στρεβλοῖς,
 ἀλλὰ καὶ οἱ ἀγκύλην καὶ τόξον μεταχειριζόμενοι — ἀκοντίου δὲ εἶδος ἡ ἀγκύλη — , </comment>

<comment>
<ref>10.431</ref> καὶ ὅτι Μῄονες, οἱ καὶ Μαίονες καὶ Λυδοί, ἐπρώτευον
 κατὰ τὸ ἱππεύειν. ὅθεν καὶ παροιμία τὸ παρὰ Λύδιον ἅρμα ἐπὶ τῶν πολὺ ὀπίσω
 λειπομένων, καὶ ὅτι Μυσοὶ καὶ Θρᾷκες οἱ μὲν Ἀσιανοί, οἱ δὲ περὶ Εὐρώπην,
 ταῦτα δὴ πλατύτερον δηλοῦνται ἀλλαχοῦ. </comment>

<comment>
<ref>10.432</ref> Ὅτι μέμψις καὶ ἐπιδιόρθωσις
 ἐρωτήσεως τὸ ἀλλὰ τιὴ ἐμὲ ταῦτα διεξερέεσθε ἕκαστα; Δόλωνος δὲ τοῦτο
 λόγος, μέλλοντος εἰπεῖν κατὰ τῶν ὁμοφύλων χαρτά τινα τῷ Ὀδυσσεῖ καὶ τῷ
 Διομήδει ὡς οὐκ ἂν αὐτοὶ ἤλπισαν. </comment>

<comment>
<ref>10.434 — 7</ref> Ὅτι ἐπέρρεον ὡς ἑκάστοτε
 τῇ Τροίᾳ ἐπίκουροι, ὡς ἀλλαχοῦ τε δηλοῦται καὶ ἐνταῦθα δέ. Θρᾷκες οὖν
 ἄρτι νεωστὶ ἦλθον ἐπικουρήσοντες, οἳ καὶ ἔσχατοι ἄλλων ἔκειντο καὶ διὰ τοῦτο
 εὐεπιβούλευτοι ἦσαν, ὡς ὁ Δόλων καταμηνύει εἰπὼν Θρήϊκες οἵδ’ ἀπάνευθε
 νεήλυδες ἔσχατοι ἄλλων: ἐν δέ σφιν Ῥῆσος βασιλεύς, πάϊς Ἠϊονῆος. τοῦ δὴ
 καλλίστους ἵππους ἴδον ἠδὲ μεγίστους: λευκότεροι χιόνος, θείειν δ’ ἀνέμοισιν
 ὁμοῖοι. </comment>

<comment>
<ref>10.437</ref> Ἔνθα φασὶν οἱ παλαιοὶ ὅτι τῶν δύο τούτων ὑπερβολῶν τὴν
 μὲν ὑπερθετικῶς ἐξέθετο, λευκότεροι χιόνος εἰπών, τὴν δὲ καθ’ ὁμοίωσιν
 προήγαγεν ἐν τῷ ἀνέμοις ὁμοῖοι, τῷ μὲν ἀδυνάτῳ εἰκάσας, τοῦ δὲ δυνατοῦ
 μεῖζον ἀποφήνας τὸ συγκρινόμενον. χιόνος μὲν γάρ ἐστί τι λευκότερον — Νέστωρ
 οὖν ἐν τοῖς ἑξῆς ἀκτίνεσιν ἐοικέναι αὐτοὺς ἡλίου φησίν — , ἀνέμου δὲ θᾶσσον
 οὐδὲν τῶν ὑπ’ οὐρανὸν σωμάτων, ὥστε ἀνέμοις μὲν καὶ ἡλίῳ ἐοίκασι, χιόνος
 δὲ λευκότεροί εἰσι. Σημείωσαι δὲ καί, ὅτι τῷ θαυμασίῳ τῆς ξυνωρίδος καὶ τὸ
 σχῆμα τῆς φράσεως συνεξήλλακται. εἰπεῖν γὰρ δυνάμενος ὁμοιοπτώτως
 καλλίστους ἵππους καὶ μεγίστους λευκοτέρους χιόνος, θείειν δ’ ἀνέμοισιν
 ὁμοίους, καὶ τοῦ μέτρου ἐπιδεχομένου τὴν τοιαύτην σύνταξιν, ὅμως ὁ ποιητὴς
 κατὰ πτῶσιν εὐθεῖαν καινῶς ἐσχημάτισεν, ἐξομοιώσας τὸ ξενίζον τοῦ λόγου
 σχῆμα τῇ καινοπρεπείᾳ τοῦ πράγματος καὶ θαυμαστικῶς τῇ μεταβάσει τοῦ
 σχήματος ἰδίᾳ τὸν τοῦ ζεύγους ἐκφωνήσας ἔπαινον καὶ συμμεταμορφώσας
 τὸν λόγον τῷ πράγματι καὶ καλῶς εἰπὼν τὸ καλὸν καὶ σχήματι καινοπρεπεῖ
 ἐξαγγείλας καινότητα πράγματος, ὡς ἂν ὁ ἀκροατὴς ἐπιστραφείη τῷ λόγῳ,








 
 καθάπερ ὁ Διομήδης τῷ πράγματι. Λείπει δὲ ἐν τῷ λευκότεροι χιόνος
 τὸ εἰσίν, ὡς καὶ ἐν τῷ φημὶ κατανεῦσαι Κρονίωνα ἀστράπτων ἐπιδέξια. καὶ
 ἐκεῖ γὰρ τὸ ἐντελὲς οὕτως: ἀστράπτων ἦν ὁ Κρονίων ἐπιδέξια. χρᾶται δὲ
 κατὰ τοιοῦτον λόγον καὶ ὁ Νέστωρ ἐπὶ τοῦ αὐτοῦ πράγματος ἐν τοῖς ἑξῆς
 ὁμοίῳ σχήματι, εἰπὼν ὅππως τοὺς ἵππους ἐλάβετον, αἰνῶς ἀκτίνεσσιν ἐοικότες
 ἠελίοιο, εἰσὶ δηλαδή. ἄλλως δέ γε ὤφειλεν ἐοικότας εἰπεῖν κατὰ πτῶσιν καὶ
 αὐτὸς αἰτιατικήν. ἀρετὴ δὲ ἵππων οὐ μόνον τὸ καλλίστους εἶναι, οὐδὲ μόνον
 τὸ μεγίστους, ἀλλ’ ὁμοῦ ἑκάτερα. Ὅρα δὲ καί, ὅπως ὁ κινδυνεύων Δόλων
 ἐφ’ ἵππων δωρεᾷ τοσοῦτον ἀπέσχε τοῦ λαβεῖν ἐκείνους, ὥστε καὶ τοὺς ἐν τῷ
 Τρωϊκῷ στρατοπέδῳ καλλίστους ἵππους προδίδωσιν. </comment>

<comment>
<ref>10.438 — 41</ref> Ὁ δ'
 αὐτὸς καὶ ὡς περὶ χρυσὸν ἐπτοημένος καὶ διὰ τοῦτο τὰ περὶ τὸν Ῥῆσον περιέργως
 ἐπιτετηρηκὼς ἐπαινεῖ μετὰ τοὺς ἵππους καὶ τὰ ὅπλα καὶ τὸ τοῦ Ῥήσου ἅρμα,
 εἰπὼν ἅρμα δέ οἱ χρυσῷ καὶ ἀργύρῳ εὖ ἤσκηται, τουτέστιν ἐπιστημόνως.
 τὸ γὰρ εὖ τῶν τεχνῶν τὸ ἐπίστασθαί ἐστι. Τεύχεά τε, φησί, χρύσεια πελώρια,
 θαῦμα ἰδέσθαι, ἤλυθ', ἔχων: τὰ μὲν οὔ τι καταθνητοῖσιν ἔοικεν, ἤγουν πρέπει,
 ἄνδρεσσι φορέειν, ἀλλ’ ἀθανάτοισι θεοῖσι. ὃ δὴ περίφρασίς ἐστι τοῦ τεύχεα
 θεῖα. Καὶ ὅρα τὰ συχνὰ πάρισα, τὸ καλλίστους καὶ μεγίστους, καὶ τὸ λευκότεροι
 καὶ ὁμοῖοι, καὶ τὸ τεύχεα χρύσεια πελώρια, καὶ τὸ θνητοῖσιν ἄνδρεσσιν, ἀθανάτοισι θεοῖσι. μεστοῦται γὰρ ὁ καλὸς τόπος σχήμασι καλοῖς ἐπίτηδες. Ἰστέον
 δὲ ὅτι τὸ μὲν καλλίστους ἵππους, καὶ ἑξῆς, ἔπαινος ἵππων, καὶ μάλιστα
 λευκῶν, ἅρματος δὲ τὸ χρυσῷ καὶ ἀργύρῳ εὖ ἠσκῆσθαι, ὅπλων δὲ τὸ τεύχεα
 χρύσεα, καὶ ἑξῆς. </comment>

<comment>
<ref>10.434</ref> Τὸ δὲ οἵδ’ ἀπάνευθε πρὸς τὴν τοῦ Ὀδυσσέως
 ὁ Δόλων εἶπεν ἐρώτησιν, πυθομένου, εἴπερ μεμιγμένοι Τρώεσσιν εὕδουσιν
 ἢ ἀπάνευθεν οἱ ἐπίκουροι. Τοῦ δέ γε ἀπάνευθε διασαφητικὸν τὸ ἔσχατοι
 ἄλλων, οἷς καὶ χρὴ ἐγχειρῆσαι κατὰ τὴν βουλὴν τοῦ Νέστορος. Τὸ δὲ οἵδε
 ἴσως μὲν καὶ δακτύλῳ ἀφελῶς δεικνὺς ὁ Δόλων φησίν, εἰ καὶ νὺξ ἦν, μάλιστα
 δὲ ἀναφορικῶς. ἀναφέρει γὰρ πρὸς τὴν ἐν ἑαυτῷ εἴδησιν περὶ τῶν Θρᾳκῶν.
 Τὸ δὲ νεήλυδες πάνυ χρήσιμον τοῖς κατασκόποις. εὐεπιχείρητοι γὰρ πάντως








 
 οἱ τοιοῦτοι ἐπίκουροι, κατάκοποί τε ὄντες, ὡς εἰκός, καὶ οἷοι βαθὺ νύκτωρ
 ὑπνοῦν καὶ οὐδὲ εἰδότες τι τῶν κατὰ Τροίαν. </comment>

<comment>
<ref>10.435</ref> Ἐρεθίζει δὲ τοὺς ἥρωας
 καὶ τὸ Ῥῆσος βασιλεύς. φιλοτιμήσονται γὰρ ἀριστεῦσαι κατὰ τοιούτου ἀνδρός.
 ποιεῖ δὲ τοῦτο καὶ πιθανὰ τὰ ὑπὲρ τῶν ἵππων καὶ τοῦ ἅρματος καὶ τῶν
 τευχέων. βασιλεὺς γὰρ ἔχοι ἄν, ὡς εἰκός, τοιαῦτα. </comment>

<comment>
<ref>10.436</ref> Τὸ δὲ ἴδον εἰς
 τὸ ἀληθῆ λέγειν λυσιτελεῖ τῷ Δόλωνι. οὐ γάρ, φησίν, ἤκουσα ἢ ἐπυθόμην,
 ἀλλ’ αὐτὸς ἴδον. </comment>

<comment>
<ref>10.439</ref> Τεύχεα δὲ κατὰ τοὺς πλείους μὲν ἐκ τοῦ τεύχω κατὰ
 κοινὴν ἐτυμότητα, καινότερον δέ πως ὁ Ἴστρος παράγει. φησὶ γὰρ τὰ πολεμικὰ τεύχη οὕτω κληθῆναι ἀπὸ Τευχίου, Εὐβοϊκοῦ τόπου, ἐν ᾧ, φησί,
 κατεσκευάσθησαν ὑπὸ Κυκλώπων. Τίνες δὲ οἱ Κύκλωπες οὗτοι, καὶ ὅτι οὐχ'
 οἱ ἐν τῇ Ὀδυσσείᾳ ἱστορούμενοι, καὶ ὅτι καὶ χαλκὸς ἐν Εὐβοίᾳ ποτὲ ὠρύχθη
 πολύς, ὅθεν καὶ τὸ ἐκεῖσε ὄρος ἡ Χαλκίς, οὐ τοῦ νῦν λόγου ἐστίν. </comment>

<comment>
<ref>10.435</ref>
 Ἰστέον δὲ καὶ ὅτι τὸν ῥηθέντα Ῥῆσον Ὅμηρος μὲν Ἠϊονέως ἱστορεῖ, ὡς
 δεδήλωται, οἱ νεώτεροι δὲ Στρυμόνος τοῦ κατὰ Θρᾴκην φασὶ ποταμοῦ καὶ
 Εὐτέρπης Μούσης υἱόν. λέγουσι δὲ καὶ χρησμὸν ἀποκεῖσθαι αὐτῷ, εἰ τῆς
 ἐν Τροίᾳ βοτάνης φάγοιεν οἱ ἵπποι αὐτῷ καὶ τοῦ ἐκεῖσε πίοιεν ὕδατος, ἀπρόσμαχον αὐτὸν ἔσεσθαι. τὰ δ’ οὐκ ἐγένετο. ἅμα γὰρ κατέλαβε, καὶ αὐτονυχὶ ἀνῃρέθη
 ὑπὸ Διομήδους ὑπνώττων ἀφύλακτος. Πίνδαρον δέ πού φασιν ἱστορεῖν, ὅτι
 μίαν ἡμέραν πολεμήσας μεγάλα κακὰ τοῖς Ἀχαιοῖς ἐνεδείξατο. </comment>

<comment>
<ref>10.439</ref>
 Τὸ δὲ πελώρια συλλογιστικῶς εὐμεγέθη τὸν Ῥῆσον εἶναι ὑποδηλοῖ. Κἀκεῖνο
 δὲ ἰστέον, ὡς ὁ μῦθος οὐ μόνον τὴν ῥηθεῖσαν Μοῦσαν Εὐτέρπην μητέρα ποιεῖ,
 ἀλλὰ καὶ ἑτέρας. Καλλιόπης μὲν γὰρ ἢ Κλειοῦς Ὀρφεύς, Λῖνος δὲ Τερψιχόρης, Θαλείας Παλαίφατος, Ἐρατοῦς Θάμυρις, Μελπομένης καὶ Ἀχελῴου
 Σειρῆνες, Πολυμνίας Τριπτόλεμος. </comment>

<comment>
<ref>10.442 — 5</ref> Ὅτι ὁ μὲν Δόλων ζωγρηθῆναι
 θέλων μέθοδον τοῖς Ἑλληνικοῖς κατασκόποις ὑποτείνει διαγνώσεως, ἤγουν
 τοῦ πειραθῆναι ἠὲ κατ’ αἶσαν ἐκεῖνος ἔειπεν ἐν αὐτοῖς ἠὲ καὶ οὐκί, τὸ νηυσὶν
 αὐτὸν πελάσαι, ἢ ἀλλὰ δήσαντας λιπεῖν αὐτόθι νηλέϊ δεσμῷ. </comment>

<comment>
<ref>10.446 — 53</ref>
 Διομήδης μέντοι τὸν ἄνδρα ὑπόδρα ἰδών, ὡς ἡ Μοῦσα καθορᾷ, ἔφη μὴ δή








 
 μοι φύξιν γε Δόλων ἐμβάλλεο θυμῷ, ἐσθλά περ ἀγγείλας, ἐπεὶ ἵκεο χεῖρας
 ἐμεῖο, ἢ μᾶλλον χεῖρας ἐς ἁμάς, ἤγουν ἡμετέρας. εἰ μὲν γὰρ κέ σε νῦν ἀπολύσομεν ἠὲ μεθῶμεν, ἦ τε καὶ ὕστερον εἶσθα θοὰς ἐπὶ νῆας Ἀχαιῶν ἠὲ διοπτεύσων
 ἢ ἀντίβιον πολεμίξων. εἰ δέ κ’ ἐμῇς ὑπὸ χερσὶ δαμεὶς ἀπὸ θυμὸν ὀλέσσῃς,
 οὐκέτ’ ἔπειτα σὺ πῆμά ποτ’ ἔσσεαι Ἀργείοισι. Καὶ ὅρα ὅπως προμηθὴς τοῦ
 μέλλοντος καὶ ἐν τοῖς σμικροτάτοις ὁ συνετός, καὶ ὅτι ὁ προδότης, ὡς καὶ ὁ
 Δημοσθένης που θεωρεῖ, ὑπ’ αὐτῶν ἐκείνων μεμίσηται, οἷς τοὺς οἰκείους
 προδέδωκε, καίτοι ἐσθλὰ τοῖς πολεμίοις ποιήσας. καὶ εἰκότως. ὁ γὰρ τοῖς
 ἑαυτοῦ τοιοῦτος τίς ἂν τοῖς ἀλλοτρίοις γένοιτο; Καὶ ὅτι ἐκ τούτων ὁρμώμενός
 τις διαλεκτικῶς ἂν ἐπαγωνίσοιτο, ὡς οὐ πᾶς ὁ ἐσθλὰ ποιῶν ἤδη καὶ ἀγαθός. ὁ
 γὰρ Δόλων οὐ τοιοῦτός ἐστιν ἐσθλά περ ἀγγείλας. καὶ ὅτι οὐ πᾶς ὁ ὡφελῶν
 τινα εὐλόγως ἂν φιλοῖτο. καὶ γὰρ ὁ Δόλων λυσιτελεῖ μὲν τοῖς ἐπισκόποις,
 οὐ φιλεῖται δέ. </comment>

<comment>
<ref>10.445</ref> Ὅρα δὲ ἐν τοῖς ῥηθεῖσι τὸ κατ’ αἶσαν, οὐ μοῖραν
 δηλοῦν οὐδὲ τὸ κοινῶς λεγόμενον αἴσιον, ἐξ οὗ καὶ τὸ αἰσυμνᾶν καὶ ὁ αἰσυμνήτης,
 ἀλλὰ τὸ πρέπον καὶ ἀληθὲς ἤ τι τοιοῦτον. </comment>

<comment>
<ref>10.447</ref> Καὶ ὅτι φύξις ἢ ἀπὸ τοῦ
 φεῦξις γίνεται ἀποβολῇ τοῦ <rs type="waw">ε</rs> δι’ εὐφωνίαν, ὃ πολλαχοῦ γίνεται, καθὰ καὶ τὸ
 ἐρυθαίνειν μετ’ ὀλίγα ἐρεῖ ἐκ τοῦ ἐρευθαίνειν, ἢ ἀπὸ τοῦ φύγω φύξω, οἷα τοῦ
 φύγω μετενεχθέντος εἰς ἐνεστῶτα. Τὸ δὲ ἐμβάλλεο θυμῷ ταὐτὸν τῷ ἔνθου
 εἰς νοῦν. Καὶ ἔοικε πρὸς τὸ μή σοι θάνατος καταθύμιος ἔστω. </comment>

<comment>
<ref>10.448</ref> Τὸ








 
 δὲ ἐσθλὰ ἀγγείλας ταὐτόν ἐστι τῷ καταλέξας, ὅπερ πρὸ ὀλίγων ὁ Δόλων
 εἶπε. </comment>

<comment>
<ref>10.449</ref> Τὸ δὲ ἀπολύσομεν περιττὴν ἔχει τὴν πρόθεσιν καὶ αὐτό, καθά
 που καὶ τὸ ἀπομηνίσομεν. δηλοῖ δὲ τὸ λύτρα λαβόντες ἀφήσομεν, καὶ οὕτω
 διαφέρει τὸ λῦσαι τοῦ ἁπλῶς ἀφεῖναι δωρεὰν ἤτοι μεθεῖναι καθ’ Ὅμηρον.
 οὕτω δ’ ἂν καὶ τὸν Δόλωνα μεθῆκεν Ὀδυσσεύς, εἴπερ ἐτίμησεν οἷα κήρυκος
 υἱόν. </comment>

<comment>
<ref>10.450</ref> Τὸ δὲ εἶσθα οὐ μόνον διὰ τοῦ <rs type="waw">η</rs> γράφεται συνήθως ἐν ἄλλοις
 ὡς ῥῆμα ὑπαρκτικόν, ἀλλ’ ἰδοὺ καὶ διὰ διφθόγγου ἐνταῦθα, καὶ δηλοῖ τὸ ἔρχῃ,
 ἤγουν ἀντ’ αὐτοῦ κατὰ μετάληψιν χρόνου τὸ ἔλθῃς, ἀπὸ τοῦ εἶμι εἶς. χρῆσις
 δὲ αὐτοῦ καὶ ἐν Ὀδυσσείᾳ. </comment>

<comment>
<ref>10.451</ref> Διοπτεύειν δὲ τὸ κατασκοπεῖν. ὅθεν
 καὶ τὸν τοῦτο ποιοῦντα διοπτῆρα στρατοῦ ἐρεῖ, ὃς καὶ ἀσυνθέτως ὀπτὴρ λέγεται.
 ἐκ τούτου δὲ καὶ Ζεὺς διόπτης, ὡς δηλοῖ τὸ ὦ Ζεῦ διόπτα καὶ κατόπτα.
 Τὸ δὲ ἀντίβιον πολεμίξων πολέμιον μὲν εἶναι δηλοῖ καὶ τὸν κατάσκοπον,
 πλὴν οὐκ ἀντίβιον ἀλλ’ ὑπούλως καὶ λαθρηδόν, εἰκὸς δὲ τὸν αὐτὸν καὶ πολεμιστὴν εἶναι. Ἐνταῦθα δὲ ὅρα τὸ διοπτεύσων καὶ πολεμίξων, τὰ γοργὰ
 πάρισα, δι’ ὧν καλλωπίζει εὐκαίρως ὁ Διομήδης, χαίρων ἐφ’ οἷς ἀνδραγαθεῖ
 κατὰ τοῦ Δόλωνος. </comment>

<comment>
<ref>10.453</ref> Τὸ δὲ οὐκέτι σὺ πῆμά ποτ’ ἔσσεαι δύο ἐνεργειῶν
 τοῦ Δόλωνος ἔχεται διὰ τοῦ ποτέ ἐπιρρήματος. λέγει γὰρ ὁ ἥρως ὅτι οὔτε
 διοπτεύων πημανεῖς τοὺς Ἀργείους οὔτε πολεμῶν. </comment>

<comment>
<ref>10.454 — 6</ref> Ὅτι ὁ μὲν
 Δόλων πτοηθεὶς τὸν Διομήδην ἔμελλε γενείου χειρὶ παχείῃ ἁψάμενος λίσσεσθαι, ὅ ἐστι περιφραστικῶς ἱκετεῦσαι, ὃ δ’ αὐχένα μέσσον ἔλασσε φασγάνῳ
 ἀί̈ξας, ἀπὸ δ’ ἄμφω κέρσε τένοντε, ταχὺ ἀνελών. τοῦτο γὰρ δηλοῖ τὸ ἀί̈ξας,
 ἵνα μὴ φθάσαντα γονυπετῆσαι ὡς ἱκέτην αἰδέσηται. καὶ ἐχρῆν μὲν δεσμῷ
 νηλέϊ δῆσαι τὸν Δόλωνα, κατὰ ἐκεῖνον εἰπεῖν τὸν Δόλωνα, ὡς ἂν ἔχῃ δεῖξαι
 τοῖς Ἀργείοις τὸ θήραμα. δέδιε δέ, μή ποτε κραυγάσας ἐκ τῆς πεδιάδος
 μηνύσῃ τοὺς πολεμίους τοῖς Τρωσίν. Ὅρα δὲ καὶ ὅτι οὐ πάντα ἐκ τοῦ Δόλωνος
 πολυπραγμονοῦσι μαθεῖν, ἃ φθάσαντες ἐπετράπησαν, τυχὸν μὲν ἐκλαθόμενοι
 διὰ τὸ ἐναγώνιον, μᾶλλον δὲ ὡς ἤδη μαθόντες, ὃ ἤθελον. ἐβούλοντο μὲν γὰρ
 μαθεῖν, ἐὰν οἱ Τρῶες μενοῦσι παρὰ ναυσὶν ἢ ἐς Τροίαν ἀναχωρήσωσι. τοῦτο
 δὲ ἤδη γινώσκουσιν. ὁ γὰρ στείλας Ἕκτωρ τὸν διοπτεύσοντα, εἰ αἱ νῆες φυλάσσονται, πάντως οὐκ ἀναχωρεῖ, ἀλλὰ μένει. Ὅρα δὲ καὶ ὅτι οὐδὲν πρὸς
 ἀνδρίαν καθόλου ἡ τῶν ἀκρωτηρίων μεγαλειότης. τί γὰρ ὄφελος ἡ παχεῖα
 χεὶρ τῷ Δόλωνι; </comment>

<comment>
<ref>10.456</ref> Τένοντες δὲ καὶ ἐνταῦθα τὰ ὄπισθεν τοῦ τραχήλου
 παχέα νεῦρα. </comment>

<comment>
<ref>10.457</ref> Ἐν τούτοις δὲ καὶ τὸ φθεγγομένου δ’ ἄρα τοῦ γε,
 ἤγουν τοῦ Δόλωνος, κάρη κονίῃσιν ἐμίχθη, ἤγουν εἰς γῆν ἔπεσεν ἡ κεφαλὴ
 ἐκείνου, ἀρξαμένου μὲν φωνὴν ἀφιέναι, μήπω δὲ διασαφήσαντος τὸ λεγόμενον,
 γράφεται μὲν φθεγγομένη δ’ ἄρα τοῦ γε κάρη. οὐχ’ Ὁμηρικὴ δὲ ἡ φράσις. οὐ
 γὰρ ἔστι θηλυκῶς ἡ κάρη παρ’ Ὁμήρῳ. Δηλοῖ δὲ ὅμως ἡ τοιαύτη γραφή,
 ὅτι τὸ πνεῦμα μέχρι τοῦ στόματος ἀνελθὸν καὶ πληρῶσαν αὐτὸ ἐξεχύθη, καίτοι
 τμηθείσης τῆς κεφαλῆς, ὥστε ἔτι κινουμένης τῆς γλώττης δοκεῖν τὴν κεφαλὴν
 κάτω κειμένην φθέγγεσθαι. οὕτω, φασί, καὶ σωλῆνα μεστὸν ὕδατος εἰ διατέμοι τις, ἡ μὲν ἐκ τῆς πηγῆς ἐπίρροια εἴργεται, ὃ δὲ ἐντός ἐστι τοῦ σωλῆνος
 ἐκχεῖται. </comment>

<comment>
<ref>10.460 — 4</ref> Ὅτι τὴν ῥηθησομένην τοῦ Δόλωνος πανοπλίαν ἑλὼν
 Ὀδυσσεὺς εὔξατό τε καὶ ἀνέθηκεν αὐτὴν Ἀθηνᾷ, οὐ γλαυκώπιδι, οὐδὲ ἀτρυτώνῃ,
 ἀλλὰ ληί̈τιδι, ὡς συνεφαψαμένῃ τοῦ ληί̈σασθαι, εἰπὼν χαῖρε θεὰ τοῖσδεσι
 καὶ ἑξῆς. </comment>

<comment>
<ref>10.465 s.</ref> Εἶτα ἔθηκεν ἀνὰ μυρίκην αὐτά, ἐκεῖ που καθ’ ὁδὸν
 πεφυκυῖαν. </comment>

<comment>
<ref>10.458 — 63</ref> Φράζει δ’ ἐνταῦθα ὁ ποιητὴς οὕτω τοῦδ’ ἀπὸ μὲν
 κτιδέην κυνέην κεφαλῇφιν ἕλοντο, καὶ λυκέην, τὰ προρρηθέντα, καὶ τόξα
 παλίντονα καὶ δόρυ μακρόν: καὶ τά γ’ Ἀθηναίῃ ληί̈τιδι δῖος Ὀδυσσεὺς ὑψόσ'
 ἀνέσχεθε χειρὶ καὶ εὐχόμενος ἔπος ηὔδα, ἵνα καὶ ὡς ἀρητὴρ τῷ Διομήδει
 χρήσιμος εἴη, οὐ διὰ δειλίαν ἀλλὰ διὰ προμήθειαν. Χαῖρε θεὰ τοῖσδεσι:
 σὲ γὰρ πρώτην ἐν Ὀλύμπῳ ἐπιβωσόμεθα. </comment>

<comment>
<ref>10.463 — 8</ref> Εἶτα καὶ περὶ τῶν
 ἐφεξῆς εὐχόμενος λέγει ἀλλὰ καὶ αὖτις πέμψον ἐπὶ Θρῃκῶν ἀνδρῶν ἵππους
 τε καὶ εὐνάς, διὰ τὸν Ῥῆσον δηλαδή. οἷς ἐπιφέρει καὶ ὅτι ἀπὸ ἕθεν, ἤγουν
 ἀφ’ ἑαυτοῦ, τὰ τοιαῦτα ὅπλα ὑψόσ’ ἀείρας θῆκεν ἀνὰ μυρίκην: δέελον δ'








 
 ἐπὶ σῆμα ἔθηκε, συμμάρψας δόνακας μυρίκης τ’ ἐριθηλέας ὄζους, μὴ λάθοι
 αὖτις ἰόντε, ἤγουν ἐπανιόντας, θοὴν διὰ νύκτα μέλαιναν. </comment>

<comment>
<ref>10.467</ref> Φασὶ
 δὲ οἱ παλαιοί, ὅτι τροπαίου σχῆμα ἐνταῦθα μιμεῖται ὁ ποιητὴς τῇ τῶν δονάκων
 καὶ ὄζων συνδέσει, ὅπερ οἱ ὕστερον τῇ χρήσει διήρθρωσαν, τρόπαια μετὰ τὰς
 νίκας ἱστῶντες, ὅπου τῶν πολεμίων περιγένοιντο, καὶ ταῦτα ἢ ἐξ ὅπλων
 σωρείας ἢ ἐκ λίθων, οἷς καὶ γράμματα ἐνεκόλαπτον, ἢ καὶ ἐξ οἱασοῦν ἀναστηλώσεως, ὡς εἶναι τὸ ἱστᾶν τρόπαιον περιφραστικῶς ἶσον τῷ νικᾶν, ὡς ἐκ τοῦ
 τῆς μάχης ἀποτελέσματος, καθ’ ἣν ἐτρέποντό τινες, ἵνα ᾖ ὡς κεφαλή κεφάλαιον, οὕτω τροπή τρόπαιον, ὅπερ ἀνίστατο Διὶ̈ τροπαίῳ, οὗ εὐθεῖα ὁ τροπαῖος
 κατὰ τὸ ἀστραπή ἀστραπαῖος. Μανδάκῃ δὲ ἔοικεν ὁ ῥηθεὶς δεσμὸς τῶν φυτῶν,
 ὃς δὴ μανδάκης κυρίως, ὥς φησι καὶ ὁ Χοιροβοσκὸς Γεώργιος, δεσμὸν χόρτου
 δηλοῖ κατά τινα γλῶσσαν. καὶ φυλάσσεται ἡ τοιαύτη λέξις παρὰ τοῖς κατὰ
 Θρᾴκην. Ὅρα δὲ τὰ πάρισα, τὸ κυνέην, κτιδέην, λυκέην, ἐν χωρίῳ ἐπιχυθέντα,
 ὃ καλλωπίζων διὰ τοὺς ἥρωας χαίρει ὁ ποιητής. </comment>

<comment>
<ref>10.459</ref> Περὶ δὲ
 παλιντόνων τόξων, ὡς διαφοράν τινα τόξου δηλοῖ τὸ παλίντονον, προείρηται.
 φαίνονται δὲ τοιαῦτα πολλὰ καὶ παρὰ τοῖς νῦν ἔθνεσι. </comment>

<comment>
<ref>10.460</ref> Τὸ δὲ ληί̈τιδι
 ἴσως μὲν ὅμοιόν ἐστι τῇ ἀγελείᾳ, εἴπερ ἐκείνη γίνεται παρὰ τὸ ἄγειν λείαν.
 Ἧς μέρος καὶ τὰ λάφυρα εἴτ’ οὖν σκῦλα, ἐξ ὧν σκυλήτρια παρὰ Λυκόφρονι
 Ἀθηνᾶ. Εἰ δὲ ἀγελεία λέγεται Ἀθηνᾶ παρὰ τὸ ἄγειν λεὼν ἢ παρὰ τὸ ἄγη
 ἐλαύνειν, διαφέρει οὕτως ἡ ληῖ̈τις καὶ ἡ ἀγελεία. </comment>

<comment>
<ref>10.461</ref> Τὸ δὲ ὑψόσε ἀνέσχεθεν, ἤγουν ἀνέτεινε, παρακατιὼν ἄλλως φράζει ἐν τῷ ὑψόσε ἀείρας, ὡς
 εἶναι ταὐτὸν ἁπλῶς τὸ ἀνασχέθειν καὶ τὸ ἀείρειν. Εἰ καὶ ἄλλως νῦν τὸ μὲν
 ἐπὶ τῇ Ἀθηνᾷ ὑψόσε ἀνασχέθειν χρὴ νοῆσαι ὑψηλοτέραν σχεῖν ἀνάτασιν χειρῶν,
 τὸ δὲ ὑψόσε ἀεῖραι ταπεινοτέραν, εἰς ὅσον ἦν καὶ τὸ τῆς μυρίκης ὕψος. Ἔστι
 δὲ τὸ οὕτως ὑψόσε ἀνασχεῖν σύμβολον τοῦ μή τινι ἐπιγείῳ, ἀλλ’ οὐρανίῳ
 ἀνατιθέναι τὰ ῥηθέντα ὅπλα. διὸ ἴσως καὶ ὡς μὴ ἔχων ἀναρτῆσαί που συνήθως
 αὐτὰ λόγῳ ἀναθήματος ἀνὰ μυρίκην ἔθηκεν, ὡς ἂν μὴ πελάζοιεν γῇ. </comment>

<comment>
<ref>10.466</ref>
 Ἔνθα καὶ ὅρα τὸ ἔθηκεν ἀνὰ μυρίκην, ἐξ οὗ κατὰ ἀναστροφὴν τῆς <rs type="waw">ἀνα</rs> 
 προθέσεως εἰλῆφθαι δοκεῖ τὸ ἀνατιθέναι παρὰ τοῖς ὕστερον καὶ τὸ ἐξ αὐτοῦ
 ἀνάθημα. </comment>

<comment>
<ref>10.461</ref> Τὸ δὲ ἀνέσχεθε χειρί οὐ πρὸς διαστολήν τινα κεῖται,








 
 ἀλλ’ εἰς ἔνδειξιν τοῦ μεγάλα εἶναι τῷ Ὀδυσσεῖ ὡς ἀνδρείῳ τὰ τῆς χειρὸς
 ἀκρωτήρια, εἴγε μιᾷ χειρὶ τὰ τοσαῦτα δραξάμενος ἀνέσχεθεν. εἰ δὲ γράφεται
 χερσίν, ἀργεῖ τὸ τοιοῦτον παρατήρημα. </comment>

<comment>
<ref>10.462</ref> Τὸ δὲ τοῖσδεσιν, εἰ μὲν
 ἀπὸ τοῦ τοῖσιν, ὅ ἐστι τούτοις γίνεται, καινῶς ἔχει τὴν μέσην λέξιν παρεισπεσοῦσαν, εἰ δὲ ἀπὸ τοῦ τοῖσδε, πάντῃ οὕτω καινόσχημόν ἐστι τὸ μὴ μόνον τὸ <rs type="waw">ι</rs> 
 ἐπεκτατικῶς τεθῆναι, ἀλλὰ ὅλην τὴν <rs type="waw">σι</rs> συλλαβήν. αἴτιον δὲ ἡ δοτικὴ τῶν
 πληθυντικῶν ἀεὶ πρὸ τοῦ τελικοῦ αὐτῆς <rs type="waw">ι</rs> τὸ <rs type="waw">σ1</rs> φιλοῦσα ἔχειν ἢ δυνάμει ἢ
 ἐνεργείᾳ. ἰστέον δὲ ὅτι τοῦ πλεονάζειν ἐνίοτε καὶ τὴν <rs type="waw">σι</rs> συλλαβὴν δεῖγμα
 παράγουσί τινες οὐκ ἀκριβὲς καὶ τὸ λάβῃ λάβῃσι, λάχῃ λάχῃσι καὶ τὰ ὅμοια.
 ἡ δὲ ἐν τῇ τοιαύτῃ λέξει περισπωμένη οὐκ ἂν διὰ τὴν ἐφεξῆς δισυλλαβίαν
 εὐλόγως εἰς ὀξὺν μεταπέσοι τόνον, ἵνα ᾖ προπαροξύτονον κατὰ τὸ ἀνδραπόδεσσιν. οὐ γὰρ κατὰ φύσιν ἐνταῦθα οὔτε τὸ <rs type="waw">δε</rs> οὔτε τὸ <rs type="waw">σι</rs> . διὸ νικᾷ ὁ τοῦ ἄρθρου
 τῆς δοτικῆς τῶν πληθυντικῶν περισπασμός. </comment>

<comment>
<ref>10.463</ref> Τὸ δὲ ἐπιβώσεσθαι ὅτι
 ἐκ τοῦ βοήσεσθαι κέκραται, πολλαχοῦ δεδήλωται. </comment>

<comment>
<ref>10.466</ref> Ἐν δὲ τῷ θῆκεν
 ἀνὰ μυρίκην, δέελον δ’ ἐπὶ σῆμα ἔθηκε κύκλου σχῆμα φαντάζεται. εἰ δὲ ἦν
 ἔθηκεν ἀνὰ μυρίκην καθαρῶς ἂν ἦν κύκλος ῥητορικός, λήγοντος τοῦ στίχου
 ὅθεν ἤρξατο. Ἐνταῦθα δὲ ὅρα καὶ τὴν <rs type="waw">ἀνα</rs> πρόθεσιν, τὴν ἄνω μὲν δηλοῦσαν
 σχέσιν, συντασσομένην δὲ μετὰ αἰτιατικῆς, οὐ μὴν μετὰ δοτικῆς, ὡς ἐν τῷ
 ἅρματα δ’ ἂν βωμοῖσιν ἔθηκε, καὶ ὅτι τὸ ἔθηκεν ἐν μὲν τῷ ἀνὰ μυρίκην
 τοπικῶς κεῖται, ἐν δὲ τῷ σῆμα ἔθηκε, τὸ ἐποίησε δηλοῖ. Δέελον δὲ τὸ δῆλον
 κατὰ διάλυσιν, ἐξ αὐτοῦ δέ, ὡς καὶ ἐν Ὀδυσσείᾳ δηλοῦται, τὸ εὐδείελον ἐπενθέσει







 
 τοῦ <rs type="waw">ι</rs> . Τὸ δὲ ἐνταῦθα κείμενον σῆμα δηλοῖ ἐναργῶς, ὅτι καὶ ὁ τάφος σῆμα
 λέγεται οἷα σημαίνων καὶ αὐτός τι, τὸ κεῖσθαι δηλαδὴ ἐκεῖσε νεκρόν. </comment>

<comment>
<ref>10.467</ref>
 Δόνακες δὲ εἶδος καλάμου, λεπτοὶ καλαμίσκοι, οὓς οἱ μεθ’ Ὅμηρον καλοῦσι
 δονάκια, παρὰ τὸ ῥᾷον δονεῖσθαι, δι’ οὓς καὶ ποταμός που ἐν τοῖς ἑξῆς δονακεύς.
 Δῆλον δὲ ὡς οἱ δόνακες καλάμων μὲν λεπτότεροί εἰσιν, ὀρόφων δὲ ἁδρότεροι,
 καὶ δοκοῦσιν ἐκ δονάκων μὲν σύριγγες γίνεσθαι, αὐλοὶ δὲ ἐκ καλάμων. Συλλογιστέον δὲ ὡς ἐν ἕλει ὥδευον οἱ κατάσκοποι. ἐν γὰρ τοιούτοις τόποις οἱ δόνακες
 φύονται, καθὰ καὶ ἡ μυρίκη. ὑδροχαρὴς γὰρ καὶ αὐτή, φυλάσσουσα τὴν
 κλῆσιν καὶ νῦν, εἰ καὶ κατά τι βαρβαρικῶς παραφθείρεται. ἐδήλου δὲ πρὸ
 τούτου καὶ ὁ ἐρῳδιὸς τὸ ἔρχεσθαι τοὺς κατασκόπους διὰ τόπων ἑλωδῶν.
 </comment>

<comment>
<ref>10.468</ref> Ἐν δὲ τῷ μὴ λάθοι ἰόντας λείπει σύνδεσμος αἰτιολογικός,
 ἵνα λέγῃ κατὰ τὸ πλῆρες: ὄφρα μὴ λάθοι ἤ τι τοιοῦτον. καὶ ἔστι τὸ σχῆμα
 σύνηθες καὶ τοῖς κοινότερον φράζουσι. Τὸ δὲ νύκτα μέλαιναν οὐκ ἀργῶς
 ἐρρέθη οὐδὲ πρὸς μόνην πιθανὴν αἰτιολογίαν τοῦ ἐπὶ μυρίκης ἀναγκαίως
 τεθῆναι τὴν τοῦ Δόλωνος πανοπλίαν, ἵνα μὴ λάθῃ, ἀλλὰ καὶ πρὸς παρασημείωσιν τοῦ χρῆναι τοιαύτας νύκτας ἐπιτηρεῖσθαι τοῖς ἐθέλουσι σκοπιᾶσθαι
 τὰ τῶν πολεμίων. </comment>

<comment>
<ref>10.470</ref> Ὅτι τέλος καὶ ἐνταῦθα τὸ στρατιωτικὸν τάγμα
 ἐν τῷ Θρηίκων ἀνδρῶν τέλος ἷξον ἰόντες. καὶ ἔστιν ἡ λέξις ἀξιωματική, ὡς
 δῆλον καὶ ἐκ τοῦ τοῖς ἐν τέλει βεβῶσι πείσομαι. ὅτι δὲ πολυώνυμον τὸ τέλος,
 λέγουσι σαφῶς οἱ παλαιοί. Δῆλον δὲ ὅτι τὸ ἷξον, ἤγουν κατέλαβον, φυσικῶς







 
 ἔχει τὴν ἐν τῇ ἀρχούσῃ περισπωμένην ὡς χρονικῶς ἐκταθέν. ἄλλως γὰρ ὤφειλε
 τὸ δίχρονον ὀξύνεσθαι ὡς θέσει μακρὸν διὰ τὸ κεῖσθαι πρὸ συμφώνου διπλοῦ.
 παρατατικοῦ δὲ χρόνου τὸ ἷξον, ὡς ἀπὸ μέλλοντος τοῦ ἴξω ἀναβιβασθέντος
 εἰς ἐνεστῶτα. </comment>

<comment>
<ref>10.471 — 5</ref> Ὅτι καλὰ καὶ τοῖς τοῦ Ῥήσου τὰ ὅπλα, ὡς καὶ τῷ
 αὐτῶν ἡγεμόνι, καὶ ὅτι στρατιωτικῶς παρέκειτο καὶ αὐτοῖς εὕδουσιν αὐτά,
 ὡς καὶ πρὸ ὀλίγων γέγραπται. Φησὶ γοῦν Ὅμηρος οὕτω περὶ τούτων οἳ δ'
 εὗδον καμάτῳ ἀδηκότες, ἔντεα δέ σφιν καλὰ παρ’ αὐτοῖσιν, ἤγουν ἐγγὺς
 αὐτῶν, χθονὶ κέκλιτο εὖ κατὰ κόσμον τριστοιχεί, παρὰ δέ σφιν ἑκάστῳ δίζυγες
 ἵπποι. Ῥῆσος δ’ ἐν μέσῳ εὗδε, παρ’ αὐτῷ δ’ ὠκέες ἵπποι, ἐξ ἐπιδιφριάδος
 πυμάτης ἱμᾶσι δέδεντο. Καὶ ὅρα τὸ τοῦ Ῥήσου προμηθές. ἐν μέσῳ γὰρ ἔκειτο
 διὰ τὸ ἀσφαλὲς οἷα βασιλεύς, ὅθεν καὶ ἔργον ἦν ἀναιρεθῆναι αὐτόν, τριστοιχεὶ
 κύκλῳ φυλαττόμενον. Διὸ νοοῦσιν οἱ παλαιοί, ὅτι τέσσαρας ἐξ ἑκάστου στίχου
 ἀνελὼν ὁ Διομήδης, ἤγουν ἄνδρας δώδεκα, καὶ γέφυραν οἷον πολέμου ποιήσας
 διέβη εἰς τὸν Ῥῆσον καὶ οὕτως αὐτὸν ἀνεῖλε τρισκαιδέκατον καὶ τῶν αὐτοῦ
 ἵππων ἐκυρίευσε. </comment>

<comment>
<ref>10.472 s.</ref> Τὸ δὲ κατὰ κόσμον ἑρμηνεία εἶναι δοκεῖ τοῦ
 εὖ, ὥσπερ καὶ τοῦ παρὰ δέ σφιν διασαφητικόν ἐστι τὸ ἑκάστῳ. ταὐτὸν
 γάρ ἐστι τὸ παρ’ αὐτοῖς καὶ τὸ παρὰ ἑκάστῳ. Ὅμοια δ’ ἀλλήλοις κατὰ σχῆμα
 τὸ παρ’ αὐτοῖς καὶ τὸ παρὰ δέ σφιν καὶ τὸ παρ’ αὐτῷ, καὶ δηλοῦται ἐγγύτης
 ἐν τοῖς τρισὶ κατὰ τὸ παρ’ ἀλλήλοις κεῖσθαι. </comment>

<comment>
<ref>10.473</ref> Δίζυγες δὲ ἵπποι ἀντὶ
 τοῦ δύο ὑπὸ ἕνα ζυγόν, δι’ ὧν ἀποτελεῖται ξυνωρίς. </comment>

<comment>
<ref>10.471 — 3</ref> Τὸ δὲ ἔντεα
 παρ’ αὐτοῖς χθονὶ κέκλιται, καὶ παρ’ ἑκάστῳ δίζυγες ἵπποι, καὶ παρ'
 αὐτῷ δ’ ὠκέες ἵπποι, θέσιν ἀκολουθητικὴν ἔχει, ὁποίαν τὸ ποῦ οἱ ἔντεα
 κεῖται, ποῦ δέ οἱ ἵπποι, περὶ οὗ πρὸ ὀλίγων γέγραπται. Τὸ δὲ ἵπποι δὶς
 ἐν τέλει στίχων κείμενον κάλλος ποιεῖ παρισωτικόν. </comment>

<comment>
<ref>10.475</ref> Ἐπιδιφριὰς
 δὲ μέρος ἢ τοῦ δίφρου ἢ τῆς τοῦ ἅρματος ἄντυγος, περὶ ἣν περατοῦται ὁ δίφρος.
 Σημείωσαι δὲ ὡς καλὰ μὲν τοῖς Θρᾳξὶ τἄλλα, τὸ δὲ ἀφυλάκτως ὑπνοῦν ἐν
 τοιούτῳ καιρῷ οὐκ ἂν ἐπαινοῖτο. δεινὸν γὰρ σφάλλειν τοῦ ὀρθοῦ καὶ τὸ βραχὺ
 φαῦλον. </comment>

<comment>
<ref>10.476 — 8</ref> Ὅτι καὶ τοὺς ἵππους τοῦ Ῥήσου λάμποντας, ὡς εἰκός,
 νύκτωρ τῇ ἡλιώδει λευκότητι προπάροιθεν ὁ Ὀδυσσεὺς ἰδών, οὐ διὰ δειλίαν
 πάντως, ἀλλὰ προμήθειαν, τῷ Διομήδει ἔδειξε, καὶ χαίρων ἀγάλλει τὸν λόγον








 
 περικαλλεῖ σχήματι, ἀντιστροφῇ δηλαδὴ πολυπτώτῳ τῇ κατὰ κόμμα, εἰπὼν
 οὗτός τοι Διόμηδες ἀνήρ, οὗτοι δέ τοι ἵπποι, οὓς νῶϊ πίφαυσκεν, ἤγουν πρὸς
 ἡμᾶς ἔφασκε, Δόλων, ὃν ἐπέφνομεν ἡμεῖς. Καὶ ὅρα κἀνταῦθα περιττὴν
 λέξιν τὸ ἡμεῖς, ἤρκει γὰρ καὶ μόνον τὸ ἐπέφνομεν. ἐποιήθη δὲ οὕτως, ἵνα τῷ
 οἷον διπλασιασμῷ τοῦ νοήματος κοινωνὸν ἑαυτὸν δείξῃ τῷ Διομήδει τοῦ καὶ
 τὸν Δόλωνα ἀνελεῖν. ὃ καὶ ἐκεῖνος ἐνέφηνε δεξιῶς ἐν τῷ ἐπεὶ ἵκεο χεῖρας ἐς
 ἀμάς, ἤγουν τάς τε ἐμὰς τάς τε τοῦ Ὀδυσσέως, ὡς ἂν ἐκ τούτου κοινωνὸς
 εἴη καὶ τῶν ἐφεξῆς φόνων ὁ Ὀδυσσεὺς καὶ τῆς λοιπῆς ἀριστείας, καὶ μὴ ὁ
 Διομήδης μεῖζόν τι φρονήσῃ ἐξιδιούμενος πράξεις τινάς. Ὅρα δὲ ὅτι κἀνταῦθα
 ἐλλιπῶς ἔφρασεν Ὅμηρος. μετὰ γὰρ τὸ Διομήδεϊ δεῖξε λείπει μετοχὴ τὸ
 εἰπών ἤ τι τοιοῦτον, ἵνα λέγῃ, ὡς ἔδειξε τῷ Διομήδει εἰπὼν οὗτός τοι Διόμηδες
 ἀνήρ. </comment>

<comment>
<ref>10.479</ref> Ὅτι τὸ ἀνδρίζου, ὦ Διόμηδες, ἢ ἐνέργει περιφράζων φησὶν
 ἀλλ’ ἄγε δὴ πρόφερε κρατερὸν μένος, ἤγουν φανέρου, διάδηλον ποίει. ὅθεν
 καὶ παρὰ τοῖς μεθ’ Ὅμηρον λόγος προφορικός, ὁ εἰς φανερὸν προαγόμενος
 καὶ μὴ κατὰ τὸν ἔνδον ἐνδιάθετον ἀφανὴς ὤν. </comment>

<comment>
<ref>10.479 s.</ref> Τὸ δὲ ἐφεξῆς,
 ἤγουν τὸ οὐδέ τί σε χρὴ ἑστάμεναι μέλεον, ἐρεθισμὸς μέν ἐστι καὶ αὐτὸ εἰς
 ἔργον, καταρριπτεῖ δέ πως τὸ τοῦ Διομήδους ὑψηλόφρον, ὡς οἷα ὀκνοῦντος
 ἐπὶ τῷ Ῥήσῳ καὶ τοῖς αὐτοῦ, ὃ δὴ κατὰ τὴν τραγῳδίαν φιλεῖ πάσχειν ἀνὴρ
 πρᾶγμα πράσσων μέγα. Διὸ οὐ μόνον ἐπάγει τὸ ἀλλὰ λύε ἵππους, ἀλλὰ καὶ
 τὸ ἢ σύ γε ἄνδρας ἔναιρε, μελήσουσι δέ μοι ἵπποι, μονονουχὶ λέγων, ὡς
 οὐκ ἀγεννῶς ἀπέχομαι τοῦ φονεύειν, ἀλλὰ πρῶτα μέν φημι, ὅτι κἂν μὴ ἐξεφώνησα διὰ τὸ ἄκομπον, ὅμως ἑτοίμως ἔχω αὐτὸς ἐναίρειν ἄνδρας, εἰ σὺ θέλεις
 τοὺς ἵππους λύειν, εἶθ’ ὅτι σοὶ αὖθις ἑκόντι παραχωρῶ τοῦ ἔργου τούτου διὰ
 τὸ ἐμὲ πρὸς ἄλλοις ἀναγκαίοις εἶναι. πάνυ γὰρ ἑαυτὸν ὁ ἥρως συνήγαγε καὶ
 πρὸς τοῖς πράγμασιν ὅλος γέγονεν, ὡς ἂν ἔργοις πιστώσηται, ὅτι καλῶς ὑπὸ
 τοῦ Διομήδους ἐξελέγη. </comment>

<comment>
<ref>10.482 — 4</ref> Ὅτι δὲ ὁ Διομήδης ἔοικεν ἑστάναι μέλεος
 οἷα, ὡς εἰκός, ὑποταραχθείς, δηλοῖ καὶ τὸ ὣς φάτο, τῷ δ’ ἔμπνευσε μένος
 Ἀθήνη, ἡ τοῦ Ὀδυσσέως δηλαδὴ παρακινήσασα σύνεσις, κτεῖνε δ’ ἐπιστροφάδην, τῶν δὲ στόνος ὤρνυτ’ ἀεικὴς ἄορι θεινομένων, ἐρυθαίνετο δ’ αἵματι







 
 γαῖα. οὐ γὰρ ἄλλως ὁ Διομήδης ἐναίρειν ἄνδρας ἤρξατο, εἰ μὴ Ὀδυσσεὺς
 ὀνειδίσας ἠρέθισε προφέρειν κρατερὸν μένος, ὅπερ ἐστὶ φονεύειν τοὺς πρὸ
 ποδῶν. </comment>

<comment>
<ref>10.480</ref> Ἰστέον δέ, ὅτι τε μέλεος ὁ μάταιος λέγεται, καὶ ἐξ αὐτοῦ
 μέλεον τὸ μάταιον, παρὰ τὸ μέλεσθαι, ὅ ἐστι φροντίδα ἔχειν. Δῆλον γὰρ ὅτι
 ὁ διηνεκῶς ἔμφροντις καὶ διὰ τὸ οὕτω μέλεσθαι ἀεὶ μέλλων ἀπρακτεῖ καί,
 κατὰ τὸν ποιητὴν εἰπεῖν, ματᾷ, ὅ ἐστι μάτην ζῇ. ἐπεὶ τὸ μέλλων ἶσον ἀπραξίᾳ
 ἐστίν, οὗπερ αἴτιον τὸ πάντοτε μέλεσθαι, ἀφ’ οὗ ὁ μέλεος. </comment>

<comment>
<ref>10.481</ref> Καὶ
 ὅτι εὕρηται εἰς σκῶμμα παλαιὸν ἐπὶ φαύλων ἀνθρώπων ἰατροῦ τε καὶ ἱπποϊατροῦ ἐκφωνηθεὶς ὁ ῥηθεὶς Ὁμηρικὸς στίχος τὸ ἢ σύ γε ἄνδρας ἔναιρε, μελήσουσι δέ μοι ἵπποι, ὡς τοῦ ἱπποϊατροῦ ἀναθέντος μὲν τῷ ἀδελφῷ τὸ τοὺς
 ἄνδρας Ἄϊδι προϊάπτειν, ἑαυτῷ δὲ ὑποκατασχόντος τὸ τοὺς ἵππους ὀλοθρεύειν. </comment>

<comment>
<ref>10.483</ref> Τὸ δὲ ἐπιστροφάδην ἀντὶ τοῦ ἐνεργῶς, εὐτόνως, σπουδαίως,
 ἐπεστραμμένως, ὧδε καὶ ὧδε, διὰ τὴν διάφορον θέσιν τῶν κτεινομένων.
 Ἀεικὴς δὲ στόνος ὁ ἐξ αἰκίας, ἄορι θεινομένων δηλαδή, ἢ ὁ μὴ πρέπων
 τοιούτοις ἀνδράσιν, οἳ οὐκ ἂν οὕτως ἔπαθον, εἰ ἐφυλάσσοντο. </comment>

<comment>
<ref>10.485 — 7</ref>
 Ὅτι τὸν Διομήδην παραβολικῶς ἐκφαίνων ὁ ποιητής, ὅπως ἀνῄρει τοὺς
 Θρᾷκάς φησιν ὡς δὲ λέων μήλοισιν ἀσημάντοισιν ἐπελθὼν αἴγεσσιν ἢ ὀί̈εσσι
 κακὰ φρονέων ἐνορούσει, ὣς μὲν Θρήϊκας ἄνδρας ἐπῴχετο Τυδέος υἱός.
 Καὶ ὅρα ὡς ταὐτὸν ἐνταῦθα νοεῖ τὸ φονικῶς ἐνορούειν καὶ τὸ ἐποίχεσθαι.
 </comment>

<comment>
<ref>10.485</ref> Μῆλα δὲ εἰ καὶ πάντα νοεῖται ἀλλαχοῦ τὰ θρέμματα, ὅμως ἐνταῦθα
 ἐπὶ αἰγῶν καὶ προβάτων τὴν λέξιν ὁ ποιητὴς ἐμερίκευσε. τοιαῦτα μὲν γὰρ
 πυκνὰ λέων βλάψοι ἄν, βόας δὲ οὐκ ἂν οὕτω. Ὅρα δὲ καὶ τὰ τέσσαρα πάρισα,
 τὸ μήλοισι, τὸ ἀσημάντοισι, τὸ αἴγεσσι, τὸ ὀί̈εσσιν, οἷς ἀγλαί̈ζει τὴν ἡρωϊκὴν
 παραβολὴν ὁ ποιητής. Ἀσήμαντα δὲ λέγει τὰ ἀπροστάτευτα καὶ ἀποίμαντα, 
 οἷς δηλαδὴ οὐκ ἦν ὁ σημαίνων, ἤγουν σημεῖόν τι ποιῶν ἢ νοῶν σωτηριῶδες
 τῷ ποιμνίῳ. ἐξ οὗ δὴ σημαίνειν καὶ οἱ στρατηγοῦντες λαοῦ σημάντορες λέγονται, ἤδη δὲ καὶ οἱ ἄλλως ἄρχοντες, οἷς τέθειται σημεῖά τινα, καθ’ ἃ καὶ
 σημαίνειν λέγονται, ταὐτὸν δ’ εἰπεῖν ἄρχειν ἢ ἀρχεύειν ἢ ἀνάσσειν. </comment>

<comment>
<ref>10.486</ref>
 Σημείωσαι δὲ καὶ τὸ κακὰ φρονέων, ὡς τοῦ φρονεῖν ἀφελῶς καὶ οὕτω
 γλυκέως ἐπὶ ἀλόγου ζῴου τεθέντος, ὅπερ μετ’ ὀλίγα ἐπὶ Ὀδυσσέως ἐρεῖ
 ἐν τῷ τὰ φρονέων κατὰ θυμόν. </comment>

<comment>
<ref>10.489 — 92</ref> Ὅτι Διομήδους ἐνεργοῦντος
 περὶ τοὺς Θρᾷκας, ὃν ἂν ἐκεῖνος ἄορι πλήξειε παραστάς, τὸν δ’ Ὀδυσσεὺς
 μετόπισθε λαβὼν ποδὸς ἐξερύσασκε, τὰ φρονέων κατὰ θυμόν, ὅπως καλλίτριχες
 ἵπποι ῥεῖα διέλθοιεν. </comment>

<comment>
<ref>10.492 s.</ref> Εἶτα διασαφῶν τὸ ῥεῖα διέλθοιεν ἐπάγει
 μηδὲ τρομεοίατο θυμῷ νεκροῖς ἀμβαίνοντες. Μεθ’ ὃ δηλῶν τὸ τοῦ τρόμου
 τοῖς ἵπποις αἴτιόν φησιν ἀήθεσσον γὰρ ἔτ’ αὐτῶν, τουτέστιν ἀήθεις ἦσαν
 καταπατεῖν νεκρούς. Ποιητικὴ δὲ λέξις τὸ ἀηθέσσειν καὶ δυσέλκυστος εἰς
 λόγον πεζόν, καινὴ δὲ καὶ ἡ μετὰ γενικῆς αὐτοῦ σύνταξις. </comment>

<comment>
<ref>10.492</ref> Ἰστέον
 δὲ ὅτι τε τὸ τρομεοίατο, καθὰ καὶ τὸ τρομέονται, ἀπορίαν ἔχει λελυμένην
 ἀλλαχοῦ, διὰ τί μὴ ἐκτείνουσι τὴν ἄρχουσαν, ἵνα ᾖ ὡς στρέφω στρόφος στρωφῶ,
 νέμω νόμος νωμῶ, τρέπω τρόπος τρωπῶ, οὕτω καὶ τρέμω τρόμος τρωμῶ
 διὰ τοῦ <rs type="waw">ω</rs> μεγάλου, ἀλλὰ διὰ τοῦ <rs type="waw">ο</rs> μικροῦ. καὶ ὅτι ὁμοίας ἀπορίας ἐστὶ καὶ
 τὸ δέμω δόμος δομῶ δομήσω, καὶ ὅτι οὐ μόνον Ἰωνικῶς, ἀλλὰ καὶ Ἀττικῶς
 κατὰ τοὺς παλαιοὺς ἀναύξητόν ἐστι τὸ ἀήθεσσον διὰ τὴν κακοφωνίαν τῆς
 αὐξήσεως τοῦ ἠήθεσσον. οὕτω δὲ καὶ ἀηδίζω ἀήδιζον ἔλεγον διὰ τὴν αὐτὴν
 αἰτίαν. Τὰ γὰρ δύο <rs type="waw">η</rs> κακοφώνως ἔχουσιν, ὡς καὶ ἡ τῆς <rs type="waw">ει</rs> διφθόγγου ἀλλεπαλληλία καὶ τὰ συχνὰ ἰῶτα, καθὰ δηλοῖ καὶ τὸ Ἴριδι δίῃ. σεσηρέναι γὰρ τὰ
 χείλη ποιεῖ τὸ ἐν τοῖς τοιούτοις ἀλλεπάλληλον. </comment>

<comment>
<ref>10.493</ref> Ὅρα δὲ καὶ τὸ ἀναβαίνειν δοτικῇ συνταχθὲν ἐν τῷ νεκροῖς ἀμβαίνοντες, ὃ καὶ ἀλλαχοῦ ἡ κατὰ








 
 μόνας <rs type="waw">ἀνα</rs> πρόθεσις ποιεῖ, ὡς προδεδήλωται, εἰ καὶ ἐν τῷ ἀνὰ μυρίκην ἄλλως
 ἔχει, ὡς πρὸ ὀλίγων εἴρηται. Προμηθὴς δὲ καὶ ἐνταῦθα τοῦ μέλλοντος ὁ Ὀδυσσεὺς καὶ λίαν τῷ Διομήδει λυσιτελὴς καὶ οὐκ αἰσχύνων τὴν ἐκείνου ἐπιλογήν.
 </comment>

<comment>
<ref>10.495</ref> Ὅτι δώδεκα Θρᾷκας τούς, ὡς ἐρρέθη, νεήλυδας ἀνελὼν ὁ Διομήδης
 τρισκαιδέκατον τὸν βασιλέα Ῥῆσον μελιηδέα θυμὸν ἀπηύρα, ὅ ἐστι περιφραστικῶς ἀνεῖλεν ἀσθμαίνοντα. </comment>

<comment>
<ref>10.496 s.</ref> Κακὸν γάρ, φησίν, ὄναρ κεφαλῇφιν
 ἐπέστη τὴν νύκτα Οἰνείδαο πάϊς, τουτέστιν ὁ τοῦ Τυδέως Διομήδης, διὰ
 μῆτιν Ἀθήνης, ἤγουν κατὰ τὴν ἔμφρονα βουλὴν τῶν ἐν Ἀχαιοῖς βουληφόρων.
 Ἰστέον δὲ ὅτι ἐν τῷ κακὸν γὰρ ὄναρ κεφαλῇφιν ἐπέστη τὴν νύκτα ἀστείως
 μὲν ὁ ποιητὴς καὶ γλυκέως ἔφρασεν, ἤδη δὲ καὶ ἀσφαλῶς, διὰ τὸ καὶ ὑπνοῦντα
 βαθὺ τὸν Ῥῆσον καὶ ἐν νυκτὶ δὲ τῷ κακῷ ἐντυχεῖν. ἄλλως μέντοι ἀναπτυσσόμενον τολμηρὸν καὶ οὐκ ἀσφαλές ἐστι τὸ νόημα. τὸ μὲν γὰρ ὄναρ ὁρᾶται ὑπὸ
 τοῦ ὀνειροπολοῦντος, ἐνταῦθα δὲ ὁ οἷον ὀνειροπολούμενος Διομήδης οὐχ'
 ὁρᾶται, ἀλλ’ αὐτὸς τὸν Ῥῆσον ὁρᾷ. εἰ μὴ ἄρα ἡ Μοῦσα πάντα εἰδυῖα οἶδεν,
 ὅτι καὶ ἐν ὀνείρῳ ταῦτα τῷ Ῥήσῳ ἐφαίνοντο. τοῦτο δὲ λύει μὲν ἀπορίαν,
 ἀφανίζει δὲ τὴν χάριν τοῦ νοήματος. Ἵνα οὖν εἴποι τις τὸ ἀκριβές, ἐπιφωνηματικόν ἐστι τὸ τοιοῦτον, ἔχον μὲν καὶ ἀσφάλειαν διὰ τὸν ὕπνον καὶ τὸ τῆς
 ὥρας νύκτερον, ἔχον δὲ καὶ τόλμαν, ὡς εἴρηται, ὅσπερ ἐστὶ νόμος ἐπιφωνήματος
 ῥητορικοῦ. </comment>

<comment>
<ref>10.495</ref> Θυμὸν δὲ μελιηδέα εἰπεῖν καὶ φίλον ἦτορ ὁμοίως ἔχει.
 καὶ ὅρα ὡς οὐ μόνον οἶνος μελιηδὴς καὶ πυρὸς μελιηδής, ἀλλ’ ἰδοὺ καὶ θυμός,
 ἤγουν ψυχή. θυμὸς μέντοι ὁ κατὰ ὀργήν, εἰ καὶ γλυκίων μέλιτος καταλειβομένου τῷ θυμουμένῳ, ἀλλ’ οὐκ ἂν ῥηθείη συνθέτως μελιηδής, ὅτι μηδ’ ἁρμόττει
 κακῷ τούτῳ πικροποιῷ τοιοῦτον ἐπίθετον. τὸ δὲ ἐπέστη τὴν νύκτα, ἤγουν
 νύκτωρ, κοινῶς τέτριπται εἰς ὁμιλίαν. Ἀττικοὶ δὲ νυκτός φασι. </comment>

<comment>
<ref>10.498 s.</ref>
 Ὅτι ἐν τῷ τόφρα δ’ ἂρ ὁ τλήμων Ὀδυσεὺς λύε μώνυχας ἵππους, σὺν δ'
 ἤειρεν ἱμᾶσι τὸ τλήμων, περὶ οὗ καὶ προείρηται, οὐ μόνον ἐπαινῶν ὁ ποιητὴς
 λέγει, ἀλλὰ καὶ συμπαθῶν τῷ ἥρωϊ ὡς τλησιπόνῳ. κοινὸν δὲ πάντως καὶ
 τῷ Διομήδει τὸ τοιοῦτον καλόν. ἐξὸν γὰρ ἀμφοτέροις ἑλοῦσι τὸν Δόλωνα







 
 ἐπανελθεῖν ἀκινδύνως, ἵνα τοῖς Ἀχαιοῖς ἐκεῖνος ἐξείπῃ ἄσσα οἱ Τρῶες μητιόωσιν, οἱ δὲ πάνυ μεγάλου ἑτέρου ἔργου ἐγένοντο. Δηλοῖ δὲ τὸ μεγαλεῖον τῆς
 ἐνταῦθα πράξεως καὶ ἡ ἐφεξῆς ποιητικὴ πλάσις. ποιεῖ γὰρ τὸν Νέστορα οὐκ
 ἐρωτῶντα τοὺς κατασκόπους τί ἔχουσι μαθόντες, ἀλλὰ ὅπως τοὺς ἵππους
 ἔλαβον καὶ τὰ ἑξῆς. </comment>

<comment>
<ref>10.499</ref> Τὸ δὲ ἤειρεν ἀντὶ τοῦ συνέπλεκεν εἴρηται.
 Ἀείρειν γὰρ νῦν τὸ ὁμοῦ εἴρειν καὶ συμπλέκειν, ἐξ οὗ καὶ τὸ τέτρωρον καὶ ἡ
 ξυνωρὶς καὶ ὄαρ ἡ γυνή, ὡς ἐν ἄλλοις ἐρρέθη. Σημείωσαι οὖν ὅτι τῶν ἵππων
 τοῦ Ῥήσου συναερθέντων ὡς εἰς σχῆμα ξυνωρίδος προνοητικῶς διὰ τὸ μὴ
 ἂν ἴσως κατ’ ἰδίαν εἰθίσθαι θέειν, ἄμφω ἐπέβησαν ὅ τε Διομήδης καὶ Ὀδυσσεὺς
 κελητίζοντες. καὶ δῆλον ἐκ τοῦ εἰκότος. εἰ γὰρ μόνος ὁ Διομήδης ἵππων ἐπεβήσατο κατὰ τὴν Ὁμηρικὴν φράσιν, πῶς εἶχεν Ὀδυσσεὺς ὁδεύων πεζῇ εἰς νῆας
 τοῖς ἵπποις συνθέειν, οἳ ἐπέτοντο κατὰ τὸν ποιητήν. εἰ μὴ ἄρα ποδήνεμος
 ἦν καὶ ἀρβυλόπτερος κατὰ τὸν ποιούμενον Περσέα, καὶ ποσὶν Ἁρπύιαις ἶσος
 κατὰ τὸν εἰπόντα. διὰ τί δὲ καὶ μετ’ ὀλίγα χαμᾶζε θορὼν ὁ Διομήδης ἐν χερσὶ
 τῷ Ὀδυσσεῖ ἐτίθει τὰ ἔναρα φόρτον τῷ πεζῷ, δέον ὂν μᾶλλον ἀνελόμενον
 αὐτὰ τὸν πεζὸν Ὀδυσσέα καὶ τῷ ἱππότῃ Διομήδει χειρίσαντα, ὁδοιπόρον
 αὐτὸν εἶναι κοῦφον καὶ εὐσταλῆ. μάλιστα δὲ φαίνεται ὁ λόγος ἀληθής, ἐξ ὧν
 ὕστερόν φησιν ὁ ποιητής, ὡς οἱ μὲν κατέβησαν ἐπὶ χθόνα. </comment>

<comment>
<ref>10.513</ref> Οὐκοῦν καὶ
 ἀμφότεροι τῶν ἵππων ἐπέβησαν, ὥστε ἐν τῷ καρπαλίμως τῶν ἵππων ἐπεβήσατο ὁ Διομήδης συνεπινοητέον καὶ τὸν Ὀδυσσέα κατὰ σχῆμα συλλήψεως.
 Ἔχει δὲ καὶ πάλιν ἀπορίαν. Εἰ γὰρ τῆς ξυνωρίδος ὁ μὲν ἕτερος ἵππος ἦν ὑπὸ
 τῷ Ὀδυσσεῖ, ὁ δὲ λοιπὸς ἐπὶ τῷ Διομήδει, πῶς ἐν χερσὶν Ὀδυσσέως θεὶς
 τὰ ὅπλα εἶτα ἐπεβήσατο ἵππων καὶ οὐχὶ ἵππου; ἐρεῖ δέ τις ἴσως καὶ πρὸς
 τοῦτο ἢ ὡς ἡ δευτέρα φράσις τοῦ κελητισμοῦ τῇ πρώτῃ συνεξηκολούθησεν,
 ἢ ὅτι καὶ τυχὸν τέτρωρον ἦν τὸ τοῦ Ῥήσου, ὡς δύο μὲν ἵππους εἶναι τῷ
 Διομήδει, δύο δὲ τῷ Ὀδυσσεῖ. σφάλμα γὰρ ἀντιγράφων αἰτιάσασθαι οὐκ
 ἔστιν, ὅτι μηδὲ παρεσημήναντο οἱ παλαιοὶ τοιοῦτόν τι. ἀλλὰ ταῦτα μὲν ἐν








 
 τοῖς ἑξῆς </comment>

<comment>
<ref>10.499 — 501</ref> Ἐνταῦθα δὲ λέγει ὁ ποιητής, ὅτι τοὺς ἵππους τοῦ
 Ῥήσου λύσας Ὀδυσσεὺς ἐξήλαυνεν ὁμίλου τόξῳ ἐπιπλήσσων, ἐπεὶ οὐ μάστιγα
 φαεινὴν ποικίλου ἐκ δίφρου νοήσατο χερσὶν ἑλέσθαι. Καὶ ὅρα ὅπως ὁ συνετώτατος ἐναγώνιος ὢν οὐκ ἔσχε πάντων τῶν δεόντων ἐφικέσθαι. τὴν γὰρ μάστιγα
 οὐκ ἐνόησεν ἑλέσθαι. μικρὸν δὲ πάντως τὸ μὴ νοηθέν. τῶν μέντοι καιριωτάτων
 οὐδὲν ἐνέλιπεν. Ἰστέον δὲ ὅτι τὸ ἐπιπλήσσειν καὶ κόπτειν λέγεται. </comment>

<comment>
<ref>10.513</ref>
 Φησὶν οὖν Ὀδυσσεὺς μετ’ ὀλίγα κόψε δ’ Ὀδυσσεὺς τόξῳ. Ἔτι δὲ καὶ
 μαστίζειν, ἀφ’ οὗ καὶ ἡ μάστιξ. </comment>

<comment>
<ref>10.530</ref> Ἐρεῖ γοῦν μάστιξε δ’ Ὀδυσσεύς.
 </comment>

<comment>
<ref>10.500</ref> Καιριωτάτη δὲ νῦν λέξις τὸ ἐπιπλήσσειν, ὅ ἐστι πλήσσειν, ἀφ’ οὗ
 καὶ τὸ λόγοις ἐπιπλήσσειν εἴληπται. πάσχει δὲ καὶ ἑτεροίας συνθέσεις τὸ πλήττειν, ὁποία καὶ ἡ τοῦ ἐκπλήττειν καὶ ἡ τοῦ καταπλήττειν, ὅθεν ὁ καταπλήξ,
 καὶ τοῦ ἐμπλήττειν, ἀφ’ οὗ ἐν Ὀδυσσείᾳ τὸ ἐμπλήγδην ἐπίρρημα, καὶ ὁ ἀμφιπλὴξ
 δὲ ἀπὸ ἄλλης γέγονεν ὁμοίας συνθέσεως, ὡς καὶ ὁ παρὰ τῷ Κωμικῷ παραπλὴξ
 ἄνθρωπος, ἤγουν ὁ ἀπῳδὸς καὶ παράμουσος, ἐκ μεταφορᾶς τῶν παρὰ τὸ
 δέον πλησσομένων χορδῶν, καὶ αἱ παραπλῆγες δὲ ἀκταὶ παρὰ τῷ ποιητῇ,
 ὅ ἐστιν αἱ ἐκ πλαγίων πληττόμεναι κύμασι. Φαεινὴ δὲ μάστιξ οὐ μόνον ἡ στιλπνή,
 ἀλλὰ κατὰ τοὺς παλαιοὺς καὶ ἡ λεπτή, ὡς τοῦ φαεινοῦ καὶ τοῦτο σημαίνοντος,
 καθὰ καὶ ἐν τοῖς εἰς τὴν Ὀδύσσειαν γέγραπται. </comment>

<comment>
<ref>10.501</ref> Ὅρα δὲ καὶ τὸ
 νοήσατο σχηματισθὲν παθητικῶς. </comment>

<comment>
<ref>10.502 s.</ref> Ὅτι Διομήδης μὲν μερμήριζε
 μένων, ἵνα τι κύντερον ἕρδοι, ῥοίζησε δ’ ἄρα Ὀδυσσεὺς πιφαύσκων Διομήδεϊ
 δίῳ, ὅ ἐστι δηλῶν, καὶ τῷ ῥοίζῳ σημεῖον διδοὺς τοῦ ἀναχωρῆσαι, ὁ δὲ Ἀθηνᾶς
 καὶ νῦν ἐγγύθι σταθείσης καὶ τὰ ἐξ Ὀδυσσέως ἢ καὶ τὰ ἐν ἑαυτῷ ὑποθεμένης
 ὑπήκουσεν. </comment>

<comment>
<ref>10.509 — 11</ref> Ἔστι δὲ ὁ τῆς Ἀθηνᾶς λόγος οὗτος νόστου δὴ
 μνῆσαι νῆας ἐπὶ γλαφυράς, μὴ καὶ πεφοβημένος ἔλθῃς, μή πού τις καὶ Τρῶας
 ἐγείρῃσι θεὸς ἄλλος, ὃ δὴ καὶ γίνεται. Προαναφώνησις γάρ τις καὶ τοῦτό
 ἐστιν. </comment>

<comment>
<ref>10.515 — 7</ref> Ἀπόλλων γὰρ μετ’ ὀλίγα ὡς ἴδεν Ἀθηναίην μετὰ Τυδέος
 υἱὸν ἕπουσαν, ἤγουν μεθέπουσαν καὶ ἀμφέπουσαν τὸν Διομήδην, τῇ κοτέων,
 ἤγουν αὐτῇ ἐγκοτῶν, ποιεῖ τὰ ῥηθησόμενα. Ἔνθα καὶ ὅρα ὅτι ἄλλως μὲν








 
 βλαπτομένους τοὺς Τρῶας Ἀπόλλων ὁρῶν ἠνείχετο, ἡνίκα δὲ ὑπὸ Ἀθηνᾶς,
 τότε δὴ ζηλοτυπῶν ἐρεθίζεται εἰς ἄμυναν. καὶ πάσχουσιν τοῦτο οἱ ἀντιλαμβανόμενοι ὡς ἐπὶ πολύ, τότε βοηθοῦντες μᾶλλον, ὅτε τις τῶν αὐτοῖς ἐχθρῶν
 ἀναφανῇ τοῖς βοηθουμένοις προσεπικείμενος. Πιθανῶς δὲ ὁ ποιητὴς ἐμνήσθη
 Ἀπόλλωνος, ἵνα τε μὴ ἀποστερήσῃ θείας ἐπικουρίας μηδὲ τὸ Τρωϊκὸν φῦλον,
 καὶ ὅτι καὶ ἀκόλουθον ἦν, ὡσ εἰκός, οὕτω γενέσθαι. Οὐδὲν δέ τι ἀνύει μέγα
 ἡ τοῦ Ἀπόλλωνος ὁρμή, ὡς τοῦ ποιητοῦ φιλέλληνός τε ὄντος καὶ ἐν τοῖς
 τοιούτοις τὸ πλεῖον τῇ φρονήσει Ἀθηνᾷ προσνέμοντος. καὶ τοιαῦτα μὲν ταῦτα.
 </comment>

<comment>
<ref>10.503 — 6</ref> Ὃ δὲ ἐμερμήριζεν ὁ Διομήδης, τοιοῦτον ἦν ἢ ὅ γε δίφρον ἑλών,
 τὸν τοῦ Ῥήσου, ὅθι ποικίλα τεύχε’ ἔκειτο, ῥυμοῦ ἐξερύοι, ἑλκυστικῶς
 δηλαδή, ἢ ἐκφέροι ὑψόσε ἀείρας, ἢ ἔτι τῶν πλεόνων Θρᾳκῶν ἀπὸ θυμὸν
 ἕλοιτο, ὃ δὴ καὶ κύντερον ἦν. Τούτων δὲ οὐδέτερον τοῖς κατασκόποις συνέφερε
 διὰ τὸ ἤδη περατοῦσθαι τὴν νύκτα καὶ μὴ καιρὸν εἶναι πλείονος διατριβῆς,
 ἀλλὰ σπουδαίου νόστου. </comment>

<comment>
<ref>10.515</ref> Ἰστέον γὰρ ὅτι πρὸς ἀλήθειαν ἡ τοῦ Ἀπόλλωνος ἐνταῦθα ἐμφάνεια παρουσίαν ἡλίου δηλοῖ, ὡς ἐν τῷ τέλει τοῦ γράμματος
 τούτου φαίνεται, ἀφυπνίζουσαν μὲν τὸν τοῦ Ῥήσου ἀνεψιὸν μετὰ κόρον ὕπνου,
 στρέφουσαν δὲ τοὺς κατασκόπους ἀναγκαίως ἐπὶ τὰς νῆας, Ὀδυσσέως ἐπίφρονι
 βουλῇ, ἣν τῷ ῥοίζῳ ἐκεῖνος ἐσήμανε, προϊδόμενος ἀνατολὴν ἡλίου τῇ, ὡς
 εἰκός, ἐν τοῖς ἄστροις καὶ νῦν θεωρίᾳ. καὶ οὕτω μὲν τοῦτο. </comment>

<comment>
<ref>10.503</ref> Περὶ
 δὲ τοῦ μερμηρίζειν ἀλλαχοῦ μὲν ἄλλα ἐγράφη, ἐνταῦθα δὲ μόνον τοῦτο ῥητέον,
 ὅτι ἐκ τούτου ἀπομερμηρίσαι παρὰ τοῖς παλαιοῖς τὸ ἀποδαρθεῖν, ὡς τοῦ
 κοιμωμένου μηδὲν μεριμνῶντος. εἰ δέ τις τόλμαν ἔσχε θεῖναι τὸ ἀπομερμηρίζειν
 καὶ ἐπὶ τοῦ θανεῖν, ἀσφαλῶς ἂν ἐτόλμησεν. ἐπεὶ καὶ ἡ κοινὴ γλῶσσα ἐντεῦθεν
 ἴσως λαβοῦσα λέγει ἀπομεριμνᾶν τὸ θνῄσκειν. </comment>

<comment>
<ref>10.502</ref> Ἰστέον δὲ ὡς, ἐπεὶ
 τὸ ῥοιζῆσαι σύνθημα φανερῶς ἦν τοῦ Ὀδυσσέως πρὸς τὸν Διομήδην, οὐκ
 ἀσφαλῶς εἶπον οἱ λέγοντες μὴ εἶναι συνθήματα τοῖς ἥρωσιν. Οὐκ ἄδηλον
 δὲ ὅτε τε κυρίως ῥοῖζος ὁ κατὰ τὸ ῥῶ ἦχος λέγεται, καθὰ καὶ σιγμὸς ὁ κατὰ







 
 τὸ <rs type="waw">σ1</rs> , καὶ ζεῖν καὶ ζέειν ὁ κατὰ τὸ <rs type="waw">ζ</rs> , καὶ βόμβος ὁ κατὰ τὸ <rs type="waw">β</rs> , ὁμοίως δὲ καὶ ἄλλα
 τινὰ καθ’ ἕτερα στοιχεῖα. καὶ ὅτι ὁ ῥοῖζος καὶ ῥοῖβδος λέγεται Αἰωλικώτερον,
 ὅτε τραχύτερος ὁ ἦχος, κατὰ τὸ πτερῶν γὰρ ῥοῖβδος οὐκ ἄσημος ἦν. ὅθεν
 καὶ τὸ ῥοιβδεῖν καὶ ἀναρροιβδεῖν. Τὸ δὲ πιφαύσκειν δηλοῖ μέν, ὅτι ὡς οἷον
 ἀντὶ λαλιᾶς ἦν τὸ ῥοίζημα, γίνεται δὲ ἀπὸ τοῦ φάσκειν κατὰ ἀναδιπλασιασμὸν
 καὶ ἐπένθεσιν τοῦ <rs type="waw">υ</rs> . </comment>

<comment>
<ref>10.503</ref> Τὸ δὲ κύντερον κυρίως μὲν ἀναίδειαν δηλοῖ,
 ὁποίαν ἔχοι ἂν καὶ κύων, ὡς ἀλλαχοῦ δηλοῦται, νῦν δὲ δεινὸν καὶ θρασὺ
 ἔργον σημαίνει. </comment>

<comment>
<ref>10.504 s.</ref> Τὸ δὲ δίφρον ἑλὼν ῥυμοῦ ἐξερύοι ὅμοιόν ἐστι
 τὴν φράσιν τῷ τὸν δ’ Ὀδυσσεὺς λαβὼν ποδὸς ἐξερύσασκε. Τὸ δὲ ἐκφέροι
 φανερῶς ἐπὶ ἀψύχου καὶ ἐνταῦθα κεῖται, ἀφ’ οὗ καὶ ἐκφορὰ ἡ ταφή.
 Ἦν δὲ δεξιότης πολλή, ἐὰν τὰ τεύχεα συνεξέφερεν ὁ ἥρως ὡς ἐν παρέργῳ
 καὶ συναπήγαγεν ὅλα τὰ τοῦ Ῥήσου σκυλεύσας. </comment>

<comment>
<ref>10.506</ref> Ἐν δὲ τῷ τῶν
 πλεόνων Θρῃκῶν ἢ περισσὸν τὸ ἄρθρον ἢ ἐμφαντικόν ἐστι τοῦ ἐθέλειν τὸν
 Διομήδην τοὺς πλείονας τῶν Θρᾳκῶν ἀνελεῖν, ὃ δὴ οὐκέτι κύντερον, ἀλλὰ καὶ
 κύντατον ἦν. </comment>

<comment>
<ref>10.508</ref> Ἡ δὲ τῆς Ἀθηνᾶς πρὸς τὸν Διομήδην ἐγγύθεν λαλιά,
 ἡ σύνεσίς ἐστιν ἡ τῷ Διομήδει ἐγγενομένη ἐκ τοῦ προσεχῶς τὸν Ὀδυσσέα
 ῥοιζῆσαι. τὴν γὰρ αἰτίαν ἐκεῖνος βαθύτερον διανοησάμενος ἐπαύσατο ὧν ἐποίει
 ἀγχινοίας λόγῳ, οὗ δηλωτικὸν τὸ ἐγγύθεν, ὃ ταὐτόν ἐστι τῷ ἄγχι, ἐξ οὗ
 σύγκειται ἡ ἀγχίνοια, σκέψις οὖσα τοῦ δέοντος ἐν ἀκαρεῖ χρόνῳ, ἤγουν ἐκ τοῦ
 ἐγγύς. </comment>

<comment>
<ref>10.511</ref> Τὸ δὲ μή που καὶ Τρῶας ἐγείρῃσι θεός καὶ εἰς παροιμίαν
 ἔπεσεν ἀντὶ τοῦ: μήποτε τὸν ὑπὸ σοῦ βλαπτόμενον ἐπεγείρῃ σοι ὁ θεός. </comment>

<comment>
<ref>10.515</ref>







 
 Κεῖται δ’ ἐν τῷ τόπῳ τούτῳ καὶ ἀλαοσκοπιή, ἡ ματαία κατασκόπευσις, ὡς
 καὶ ἐν Ὀδυσσείᾳ. Φησὶ γὰρ οὐδ’ ἀλαοσκοπιὴν εἶχεν Ἀπόλλων, ὡς καὶ αὐτοῦ
 κατασκοποῦντος, οὐχ’ ἁπλῶς, ἵνα μή τι πάθωσιν οἱ Τρῶες, ἀλλ’ ἵνα μὴ ὑπό
 τινος τῶν κρειττόνων. Ἔστι δὲ ἀλαός ἐν τούτῳ οὐχ’ ὁ μηδ’ ὅλως βλέπων — πῶς
 γὰρ ἂν ὁ τοιοῦτος ἔχοι σκοπιάν; — , ἀλλὰ ὁ κακῶς λάων, ὅ ἐστι βλέπων, καὶ
 ἑτέρως δὲ εἰπεῖν, τὸ οὐδ’ ἀλαοσκοπιὴν εἶχε ταὐτόν ἐστι τῷ οὐκ ἐκοιμᾶτο ἐν
 τῷ φυλάσσειν. </comment>

<comment>
<ref>10.509</ref> Ἰστέον δὲ ὅτι τὸ μὲν νόστου δὴ μνῆσαι, μὴ καὶ
 πεφοβημένος ἔλθῃς ἀναστολή ἐστι θρασύτητος, τὸ δὲ οὐδ’ ἀλαοσκοπιὴν
 εἶχεν ἀκριβῆ δηλοῖ φυλακήν. Τὸ δὲ νόημα τοῦτο προκλητικόν ἐστι τῶν
 ἐφεξῆς. εὐθὺς γὰρ εὐτάκτως προάγων τὸν λόγον φησὶν ὁ ποιητής, ὡς ὁ Ἀπόλλων
 ἥλιος ἀφύπνισε τοὺς Θρᾷκας καὶ τοὺς λοιπούς. </comment>

<comment>
<ref>10.519 — 25</ref> Ὅτι Ῥήσου 
 ἀνεψιός τις ἐσθλὸς ἐξ ὕπνου, ὡς εἰκός, ἀνορούσας, ὡς ἴδε χῶρον ἐρῆμον, ὅθι
 ἕστασαν ὠκέες ἵπποι, ἄνδρας τ’ ἀσπαίροντας ἐν ἀργαλέῃσι φονῇσιν, ᾤμωξέν
 τ’ ἂρ ἔπειτα φίλον τ’ ὀνόμηνεν ἑταῖρον. Τρώων δὲ κλαγγή τε καὶ ἄσπετος
 ὦρτο κυδοιμὸς θυνόντων ἄμυδις, ὃ δὴ πολλοῦ θορύβου ἐστὶ δηλωτικόν, χρήσιμον
 ὂν παραπλακῆναί ποτε καὶ εἰς λόγον πεζόν, θηεῦντο δὲ μέρμερα ἔργα, ὅσα ἄνδρες
 ῥέξαντες ἔβησαν. Καὶ ἰστέον ὅτι μέχρι θάμβους ἱστῶσιν οἱ Τρῶες τὰ καθ'
 ἑαυτοὺς μὴ ἐπιδραμόντες τοῖς ἀνδράσιν. οὕτω γὰρ τοὺς κατασκόπους ἑξαίρων
 ὠνόμασεν ὁ ποιητὴς ἐν τῷ ὅσα ἄνδρες ῥέξαντες, ὡς αὐτῶν μὲν ἀνδρισαμένων,
 γυναικιζομένων δέ πως τῶν ἐν μάχῃ τοιαύτῃ μαλακῶς ὑπνούντων. Ποιοῦσι
 δὲ οὕτως οἱ Τρῶες τάχα μὲν εὐθυβολώτερον, οἷα εἰδότες, ὡς οὐδὲν ἀνύσουσι
 διὰ πολλά, τυχὸν δὲ καὶ διὰ βάρβαρον ἦθος, ὅπερ διαγράφει καὶ Εὐριπίδης,
 ἐν οἷς αἰτιᾶται τοὺς Τρῶας, ὡς μὴ τοῖς φίλοις προσφερομένους καθάπερ ἐχρῆν.
 ὀκνοῦσι γὰρ ἴσως ὑπερκινδυνεῦσαι τῶν νεηλύδων, ὧν οὐδὲν αὐτοὶ ἀπώναντο. καὶ
 εἰ τοῦτο, ἄρα συντέθνηκε κατὰ τὴν παροιμίαν ἡ ἐκ τῶν Τρώων χάρις τῷ
 Ῥήσῳ. </comment>

<comment>
<ref>10.520</ref> Προπερισπᾶται δὲ καὶ ἐνταῦθα τὸ ἐρῆμος, καθὰ καὶ ἀλλαχοῦ, καθ’ ὁμοιότητα τοῦ ἑτοῖμος. </comment>

<comment>
<ref>10.521</ref> Φονὰς δὲ λέγει περιεκτικῶς τοὺς
 τόπους ἔνθα οἱ φόνοι τῶν κειμένων. Γίνεται δὲ ἡ φονή ἐκ τοῦ φόνος, καθὰ ἐκ
 τοῦ χόλου ἡ χολή. </comment>

<comment>
<ref>10.522</ref> Ὅτι δὲ τὸ ὀνομαίνειν δηλοῖ μὲν τὸ καλεῖν ἐξ








 
 ὀνόματος, διαφέρει δὲ τοῦ ἐξονομάζειν, ἀλλαχοῦ ἐδηλώθη σαφῶς. </comment>

<comment>
<ref>10.524</ref>
 Τοῦ δὲ θηεῦντο, τουτέστιν ἐθαύμαζον, ποιητικοῦ ῥήματος, κοινὸν μὲν τὸ
 θηοῦντο, κατὰ τὸ ἐποιοῦντο, παράγωγον δὲ τὸ θηητόν. πρωτόθετον δὲ αὐτοῦ
 ἡ θέα καὶ τὸ θεᾶσθαι, καθὰ καὶ τοῦ θάμβους, θάμβος γὰρ κυρίως, ὃ διὰ θέας
 ἐμβιβάζεται εἰς ψυχήν. ἄλλως γὰρ οὐκ ἂν οὔτε θηεῖσθαι οὔτε θαμβεῖσθαι
 λέγοιτ’ ἄν τις κυριολεκτικῶς, εἰ μὴ θεώμενος ἐκπλήττοιτο. Τὸ δὲ μέρμερα
 δηλοῖ μὲν πολλὴν ἔννοιαν ἐν μιᾷ λέξει, ἐκφέρεται δὲ διὰ τῶν δύο <rs type="waw">ε</rs> , ὡς εὐθετούμενον εἰς δάκτυλον. τὸ μέντοι μερμηρίζειν ἀεὶ διὰ τοῦ <rs type="waw">η</rs> λέγεται χάριν σπονδείου.
 τὸ γὰρ μερμερίζειν διὰ τὸ ἀμφίμακρον ἀσυντελές ἐστι τοῖς ἡρωί̈ζουσιν.
 </comment>

<comment>
<ref>10.530 s.</ref> Ὅτι ἐν τῷ ἐπέτοντο οἱ ἵπποι νῆας ἐπὶ γλαφυράς, τῇ γὰρ φίλον
 ἔπλετο θυμῷ περιττὸν καὶ εἰς οὐδὲν χρειῶδες τὸ τῇ γὰρ φίλον ἔπλετο θυμῷ,
 ἤγουν ἐκεῖ γὰρ ἤθελον οἱ ἐλαύνοντες. Καὶ σημείωσαι τοῦτο, ἵνα εὖ εἰδῇς,
 ὡς οὐ μόνον λέξεις ἐκ περισσοῦ μυριαχοῦ πρὸς ἀπαρτισμὸν ἔπους τίθενται,
 ἀλλὰ καὶ λόγοι ὅλοι ἀφελέστερον. Ἔστι δὲ καὶ ἄλλως εἰπεῖν, ὅτι πρὸς ἔνδειξιν
 ἡ τοιαύτη ἔννοια κεῖται τοῦ εὐπειθεῖς καὶ εὐηνίους τοὺς τοῦ Ῥήσου τούτους
 ἵππους εἶναι καὶ μὴ πλαζομένους ὅπῃ τύχῃ, ἀλλ’ ἀπευθυνομένους ἔνθα φίλον
 τοῖς ἐλαύνουσι. Σημείωσαι δὲ ὡς παρ’ Ὁμήρῳ μὲν ἐνταῦθα φίλα φρονεῖτον
 ἀλλήλοιν Διομήδης καὶ Ὀδυσσεύς, οἱ δὲ παλαιοὶ δόλον οὐκ ἀγαθὸν ἐν ἑτέρῳ
 καιρῷ προσπλάττουσιν Ὀδυσσεῖ κατὰ τοῦ συναεθλεύσαντος ἥρωος, φάμενοι
 ὅτι Διομήδης καὶ Ὀδυσσεὺς τὸ Παλλάδιον κλέψαντες νυκτὸς ἐκ Τροίας
 ἐπανῄεσαν, ἑπόμενος δὲ Ὀδυσσεὺς ἐβουλήθη ἀποκτεῖναι τὸν Διομήδην, κλέψαι
 τὸν τούτου φόνον προθέμενος, καὶ δὴ καὶ ξίφος ἐγύμνωσεν, οὗ τὴν σκιὰν ἐν
 τῇ σελήνῃ ὁ Διομήδης ἰδὼν ἐπιστραφεὶς καὶ βιασάμενος τὸν Ὀδυσσέα ἔδησε
 καὶ προάγειν ἐποίησε παίων τῷ αὐτοῦ ξίφει. ὅθεν καὶ παροιμία διεδόθη τὸ
 Διομήδειος ἀνάγκη, ἐπὶ τῶν βίᾳ ἐγχειρούντων ἔργοις, καὶ μάλιστα ὅτε τις
 ἁλοὺς ἐπίβουλος βίαν πάσχει ἐνεργεῖν τι τῶν μὴ θελητῶν. Καίτοι τινὲς τὴν
 τοιαύτην παροιμίαν ἀπὸ τοῦ Θρᾳκὸς Διομήδους φασὶν ἐκπεσεῖν, ὃς ἠνάγκαζε
 τοὺς ξένους αἰσχραῖς οὔσαις ταῖς αὐτοῦ θυγατράσι μίγνυσθαι, ἃς καὶ ἵππους








 
 ὁ παλαιὸς λόγος ἀλληγορεῖ, εἶτα καὶ ἀνῄρει τοὺς μὴ ἐθέλοντας γαμβροὺς ὁ
 αὐτὸς πενθερός, γαμβροκτόνος ὢν καὶ αὐτὸς κατὰ τὸν Οἰνόμαον. </comment>

<comment>
<ref>10.532 — 4</ref>
 Ὅτι ὁ Νέστωρ ἀγωνιῶν ὑπὲρ τῶν κατασκόπων καὶ μονονουχὶ συναποδημῶν
 ἐκείνοις τῇ ψυχῇ ὡς οἷα πρῶτος γνώμην εἰσενεγκὼν ἐκπεμφθῆναι τοὺς τῶν
 Ἀργείων ἀρίστους εἰς κατασκοπὴν καὶ οὕτω προσεκτικώτερον διατιθέμενος
 προαισθάνεται αὐτῶν ἐπανερχομένων καί φησι ὦ φίλοι, ψεύσομαι ἢ ἔτυμον
 ἐρέω: κέλεται δέ με θυμός, ὃ πᾶς ἐρεῖ ἂν ὁ μέλλων εἰπεῖν τι στοχαστικῶς.
 </comment>

<comment>
<ref>10.535</ref> Εἶτα ἐπάγει ἵππων μ’ ὠκυπόδων ἀμφὶ κτύπος οὔατα βάλλει,
 ὅπερ χρήσιμον ῥηθῆναι εἰς ἐλπιζομένην μάχης διασκευὴν καὶ εἰς ἐπέλευσιν
 πολεμίων ἱππικῶν. </comment>

<comment>
<ref>10.536 s.</ref> Εἶτα καὶ εὔχεται τοὺς πεμφθέντας κατασκόπους
 ἥκειν, ἐλάσαντας ἐκ Τρώων ἵππους, ὧν ὁ κτύπος ἀκούεται. </comment>

<comment>
<ref>10.538 s.</ref> Ἐφ'
 οἷς καὶ τὸ ἀνάπαλιν εὐλαβούμενος οἷα πολλὰ τοιαῦτα μαθὼν ἀλλ’ αἰνῶς
 δείδοικα, φησί, κατὰ φρένα, μή τι πάθωσιν Ἀργείων οἱ ἄριστοι ὑπὸ Τρώων
 ὀρυμαγδοῦ, καὶ εἰς κίνδυνον τοιούτων ἀνδρῶν ἀποβαίη τὰ τῆς συμβουλῆς.
 Καὶ σημείωσαι ὅπως ἐν τῷ ψεύσομαι ἢ ἀληθῶς ἐρῶ ἐνεχυράζει τὴν γνώμην
 τῶν ἀκροατῶν, ὡς ἄν, φασίν, ἐπιτυχὼν μὲν ἐπαινεθῇ, ἀποτυχὼν δὲ μὴ ἐλεγχθῇ,
 καὶ ὅτι οὐ πάντῃ καταφρονητέον τοῦ γήρως, ὅπου καὶ συνέσει πλεονεκτεῖ καὶ
 αἰσθήσεων ὀξύτητι διὰ προσοχήν. </comment>

<comment>
<ref>10.540</ref> Ἐπὶ δὲ πᾶσι τούτοις φησὶν ὁ
 ποιητής, ὡς οὔ πω πᾶν εἴρητο ἔπος, ὅτ’ ἂρ ἤλυθον αὐτοί. ὅπερ χρήσιμον
 παρῳδηθῆναι μὲν ὅτε τις εὐθὺς ἀληθεύσει ἐφ’ οἷς εἶπε στοχασάμενος, ἀπαραποιήτως δὲ ῥηθῆναι ἐπὶ τῶν ἀναφανέντων ἅμα τῇ περὶ αὐτῶν μνήμῃ. Ζητητέον
 δὲ ὡς, ἐὰν οὔπω πᾶν εἴρητο ἔπος, τί δή ποτέ ἐστι τὸ ἐλλεῖπον τῇ τοῦ ἔπους
 ὁλότητι. καὶ ῥητέον, ὅτι ἔοικεν ὁ Νέστωρ καὶ ἄλλο τι πλέον, ὧν εἶπε,
 μέλλειν εἰπεῖν, οἷον μετὰ τὸ ὀρυγμαγδοῦ εἰκὸς ἦν ἐπαχθῆναι τὸ φεύγοντες
 ἢ τὸ διωκόμενοι ἢ τοιοῦτόν τι. Μάλιστα δὲ νοητέον, ὡς ἡ μὲν Ὁμηρικὴ Μοῦσα
 ἐντελῶς εἶπε διὰ τὸν ἀκροατὴν τὸ πᾶν ἔπος, ὁ δὲ Νέστωρ οὐχ’ οὕτως, ἀλλ'
 ἔτι αὐτοῦ λαλοῦντος τὸ ῥηθὲν νόημα ἦλθον οἱ ἥρωες. </comment>

<comment>
<ref>10.538 s.</ref> Ἰστέον δὲ ὅτι
 τὸ αἰνῶς δείδοικα κατὰ φρένα, μή τι πάθωσιν Ἀργείων οἱ ἄριστοι φόβον
 δηλοῖ τὸν ὑπὲρ ἀνδρῶν ἀγαθῶν. </comment>

<comment>
<ref>10.541 s.</ref> Ὅτι ἐπανελθόντων τῶν ἡρώων
 οἱ Ἕλληνες χαρέντες δεξιῇ τε ἠσπάζοντο ἔπεσσί τε μειλιχίοισιν, ὅπερ ἐπὶ
 πάσης ἐπιθυμητῆς ἐπανόδου προσήκει λέγεσθαι. Καὶ ὅρα ὅτι καὶ νῦν, ὡς καὶ
 ἐν Ὀδυσσείᾳ, τὸ περιπλέκεσθαι καὶ οἷον εἰς ἑαυτὸν σπᾶσθαι ἀσπάζεσθαι
 λέγεται, καὶ δεικνύουσι τὸ ἔργον ἔτι καὶ νῦν σὺν ἄλλοις ἔθνεσι καὶ Ἴβηρες.







 
 περὶ δὲ τῆς διὰ δεξιῶν χειρῶν ἅψεως καὶ τῆς οὕτω δεξιώσεως εἴρηται καὶ
 ἐν τοῖς εἰς τὴν Ὀδύσσειαν. Σημείωσαι δὲ καὶ ὅτι, ὥσπερ ἐν Ὀδυσσείᾳ κεῖται
 τὸ μύθῳ ποτιπτύσσεσθαι, οὕτω καὶ ἐνταῦθα τὸ ἔπεσσι μειλιχίοις ἀσπάζεσθαι.
 Ἰστέον δὲ ὅτι τὸ δεξιῇ τ’ ἠσπάζοντο συνίζησιν ἔπαθε λόγῳ προκεφάλου
 στίχου. εἰ δὲ γράφεται δεξιῇ ἠσπάζοντο, ἀπαθής ἐστιν ὡς δάκτυλος ὁ πρῶτος
 ποὺς τοῦ ἔπους. </comment>

<comment>
<ref>10.544 — 6</ref> Ὅτι μεμνημένος ὁ Νέστωρ οἷα ὁ Διομήδης εἶπεν
 εἰς ἔπαινον τοῦ Ὀδυσσέως καὶ ἅμα τιμῶν ἀφθονήτως τὸν καὶ γέροντα καὶ
 ἀριστέα καὶ ῥήτορα, οὐ τὸν Διομήδην ἀλλὰ τὸν Ὀδυσσέα ἐρωτᾷ μετὰ καὶ
 ἐπαίνου εἰπὲ ἄγε, ὦ πολύαινε Ὀδυσσεῦ, μέγα κῦδος Ἀχαιῶν, ὅππως τούσδ'
 ἵππους λάβετον καταδύντε ὅμιλον Τρώων, ἤ τις ὑμῖν πόρε θεὸς ἀντιβολήσας.
 </comment>

<comment>
<ref>10.547</ref> Εἶτα εἰπὼν αὐτοὺς ἀκτῖσιν ἐοικέναι ἡλίου, ὡς ἤδη προείρηται, κατασκευάζει, ὡς οὐ μάτην ἐκολάκευσε τοὺς ἥρωας ἐπὶ θεοφιλείᾳ, θεοσδότους
 εἶναι τοὺς ἵππους πλασάμενος. </comment>

<comment>
<ref>10.548 — 50</ref> Καὶ ἅμα καὶ ἑαυτὸν ἀνεπαχθῶς
 ἐπαινεῖ, λέγων οὕτως αἰεὶ μὲν Τρώεσσιν ἐπιμίσγομαι οὐδέ τί φημι μιμνάζειν
 παρὰ νηυσὶ γέρων περ ἐὼν πολεμιστής, ἀλλ’ οὔ πω τοίους ἵππους ἴδον οὐδ'
 ἐνόησα, ἐξ ἀκοῆς δηλαδὴ μαθών. </comment>

<comment>
<ref>10.551 s.</ref> Ἐξ ὧν συναγαγὼν καὶ πάλιν
 φησὶν οἴεσθαι θεόν τινα δοῦναι ἀντιάσαντα διὰ τὸ καὶ ἀμφοτέρους ἐκεῖθεν
 φιλεῖσθαι: Ἀμφοτέρω γάρ, φησί, σφῶϊ φιλεῖ θεός. </comment>

<comment>
<ref>10.554 — 8</ref> Ὅτι δὲ οὐ
 κολακείαν ἁπλῶς ὁ γέρων εἶπεν ἐπὶ ἔργῳ ἀδυνάτῳ γενέσθαι, ὡς ἀδύνατον
 δῆθεν ὂν θεόθεν δοθῆναι ἵππους, δηλώσει Ὀδυσσεύς, ἐν οἷς ἐπαίνῳ ἀνταμειψάμενος τὸν Νέστορα καὶ εἰπὼν ὦ Νέστορ Νηληϊάδη, μέγα κῦδος Ἀχαιῶν,
 ἐπιφέρει ῥεῖα θεός γ’ ἐθέλων καὶ ἀμείνονας ἠέ περ οἵδε ἵππους δωρήσοιτο,
 ἐπειὴ πολὺ φέρτεροί εἰσιν. ἵπποι δὲ οἵδε νεήλυδες, καὶ τὰ ἑξῆς. </comment>

<comment>
<ref>10.559 — 63</ref>
 Ἐν οἷς, ὡς καὶ ἀλλαχοῦ ἐποίησε, ποιεῖται ἀνακεφαλαίωσιν τῶν προρρηθέντων,
 ἣν καὶ σημείωσαι. Τὰ γὰρ κατὰ τὸν διοπτῆρα τοῦ στρατοῦ Δόλωνα καὶ τὸν
 Ῥῆσον καὶ τοὺς αὐτοῦ ἵππους ἐν μόνοις στίχοις ἓξ ἐκεφαλαιώσατο. καὶ ἐν
 τούτοις μὲν ταῦτα. Ὅτι δὲ ἡ ποίησις καὶ θεοσδότους οἶδεν ἵππους, ὡς ὁ








 
 μῦθος συγκροτεῖ, πολλαχοῦ δεδήλωται. τοιοῦτοι γὰρ οἱ Τρώϊοι ἵπποι καὶ οἱ
 τοῦ Ἀχιλλέως καὶ οἱ τοῦ Οἰνομάου καὶ ἄλλοι. </comment>

<comment>
<ref>10.547</ref> Ἡ δὲ τῆς τῶν ἵππων
 λευκότητος παραβολὴ τῷ γέροντι σεμνοτέρα τῆς παρὰ τῷ Δόλωνι, ᾧ συνέπεσε
 κατὰ νόημα, ὡς μυριαχοῦ εἴωθε γίνεσθαι, μάλιστα δὲ σαφεστέρα. ἐβούλετο
 μὲν γὰρ ἴσως καὶ ἐκεῖνος ἀκτῖσιν ἡλίου τὸ ἐκείνων λευκὸν εἰκάσαι, οὐ διεσάφησε
 δέ, ἀλλ’ ἠρκέσθη λευκοτέρους χιόνος εἰπών. ἄλλως δὲ εἰπεῖν, Ὁμηρικῆς δεινότητος καὶ τὸ διαφόροις μὲν ὑπερβολαῖς γνωρίσαι τὸ πρᾶγμα, τὴν κρείττω δὲ
 ἀναθεῖναι τῷ λογίῳ Νέστορι. Ἰστέον δὲ ὅτι ὁμώνυμον καὶ τὸ ἀκτίς. Παυσανίας γοῦν φησιν, ὅτι ἀκτὶς καὶ οἰκέτου ὄνομα καὶ ἀγγείου δέ, ἐφ’ οὗ οἱ ὀβολοὶ
 ῥιπτοῦνται. Οὕτω δὲ καὶ αἴγλη οὐ μόνον ἡ λαμπηδών, ἀλλὰ καὶ ποπάνου εἶδος
 κατὰ Παυσανίαν, καὶ θυσία τις πεμπομένη εἰς Δελφοὺς καὶ κυβευτικὸς βόλος.
 Ἕτερος δέ τίς φησιν, ὅτι αἴγλη ὄνομα κυβευτικοῦ βόλου φαύλου. </comment>

<comment>
<ref>10.546</ref>
 Ὅρα δὲ καὶ ὅτι ὁ Νέστωρ, ὅπερ ἐκ τοῦ βασιλέως ἔλαβεν, ἀντιδίδωσι τῷ
 Ὀδυσσεῖ. Ἐξ ἐκείνου γὰρ ἀκούσας, ὦ Νέστορ, μέγα κῦδος Ἀχαιῶν, ἔφη
 αὐτὸς πρὸς Ὀδυσσέα τὸ αὐτό. </comment>

<comment>
<ref>10.555</ref> Ὀδυσσεὺς δὲ αὖθις μετ’ ὀλίγα ὁμοίως
 ἀντιφωνεῖ τῷ γέροντι, ὅπερ ἤκουσεν ἀπ’ αὐτοῦ. εὖ δὲ καὶ ἀπαιτεῖ ὁ ῥήτωρ
 λόγον ἐκ τοῦ ῥήτορος, ὡς τῆς πράξεως ἀνηκούσης τῷ Διομήδει. </comment>

<comment>
<ref>10.545 s.</ref> Τὸ
 δὲ καταδύντες ὅμιλον Τρώων, ἤ τις πόρε θεός καινότερον ἐσχημάτισται.
 τὸ γὰρ κοινὸν τοιοῦτον ἂν ἦν: πῶς τοὺς ἵππους ἐλάβετε; καταδύντες εἰς βάθος
 τοῦ στρατοῦ, — ὡς ἐπὶ βάθους γὰρ τὸ καταδύνειν λέγεται — ἢ ἐκ θεοῦ λαβόντεσ;
 </comment>

<comment>
<ref>10.548 — 50</ref> Τὸ δὲ αἰεὶ μὲν Τρώεσσιν ἐπιμίσγομαι καὶ ἑξῆς, κατασκευαστικόν
 τέ ἐστι τοῦ μηδέποτε λήγειν πόνου τὸν γέροντα, ὃ φθάσας ὁ Διομήδης εἶπε
 πρὸς αὐτόν, καὶ τὸν λόγον δὲ αὐτοῦ βεβαιοῖ, ὡς ἐπ’ ἀληθείᾳ οὐ κολακικός
 ἐστιν. ἐπάγων γὰρ ὁ γέρων αἰτίαν τῆς αὐτοῦ ἀπορίας εὔλογόν φησιν ἐνδημεῖν
 μὲν ἀεὶ τῷ πολέμῳ, οὔπω δὲ τοιούτους ἵππους ἰδεῖν ἐκεῖ. οὔκουν ἄρα ἐκ Τρώων
 τούτους ἔσχετε, ἀλλ’ ἐκ θεοῦ ἐλάβετε, ὡς δυναμένου καὶ τὰ τοιαῦτα δωρεῖσθαι.
 Τὸ δὲ οὐδέ τί φημι μιμνάζειν διασαφητικόν ἐστι τοῦ αἰεὶ Τρώεσσιν ἐπιμίσγομαι. εἰ γὰρ μὴ ἐν νηυσὶ μιμνάζει, τοῖς πολεμίοις μίσγεται. Σημείωσαι δ'








 
 ἐνταῦθα, ὅτι ὁ φιλαλήθης γέρων ἐπιμίσγεσθαι μὲν ἀεὶ τοῖς Τρωσὶν ἔφη καὶ
 οὐ μιμνάζειν εἰς ἄδειαν, οὐ μὴν καὶ ἀριστεύειν. ἐψεύσατο γὰρ ἂν οὕτω φάμενος.
 </comment>

<comment>
<ref>10.549</ref> Τὸ δὲ γέρων πολεμιστής ἶσόν ἐστι τῷ ἐν Ὀδυσσείᾳ ἀναγκαίῳ
 πολεμιστῇ. γέροντες γὰρ καὶ οἱ ἐκεῖ ῥηθέντες ἀναγκαῖοι πολεμισταί. </comment>

<comment>
<ref>10.551</ref>
 Τὸ δὲ θεὸν ἀντιάσαντα ἶσόν ἐστι τῷ ἀντιβολήσαντα, ὅπερ ἀνωτέρω κεῖται.
 </comment>

<comment>
<ref>10.556</ref> Τὸ δὲ ἀμείνονας ἠέ περ οἵδε περίφρασιν ἔχει. τὸ μὲν γὰρ ἁπλοῦν
 καὶ κοινὸν ἦν εἰπεῖν ἀμείνονας τούτων, τὸ δὲ ἀμείνονας ἤπερ οὗτοι περιπέφρασται. </comment>

<comment>
<ref>10.557</ref> Ἐν δὲ τῷ ἐπεὶ πολὺ φέρτεροί εἰσι διπλῆ ἐκκύπτει ἔννοια.
 Ἢ γὰρ ὅτι δύνανται τῶν τοῦ Ῥήσου ἵππων καὶ ἕτεροι φέρτεροι εἶναι, εἰ καὶ
 αἰνῶς, ὅ ἐστι λίαν, ἀκτῖσιν ἐοικότες εἰσὶν ἡλίου, ἢ ἐπεὶ πολὺ φέρτεροι οἱ θεοί,
 ἵνα τὸ θεός ὡς προσηγορικὸν ἀναλυθείη εἰς πληθυσμὸν κατά τι σχῆμα καινόν.
 Ἐν δὲ τῇ ῥηθείσῃ ἀνακεφαλαιώσει σημείωσαι, ὡς ἀνέστρεψεν ἐμπεριβόλως
 τὴν διήγησιν ὁ λαλῶν αὐτὴν ῥήτωρ Ὀδυσσεὺς καὶ ἀπὸ τοῦ τέλους ἀρξάμενος,
 ἤτοι τῶν ἵππων, ἀνατρέχει εἰς τὰ πρεσβύτερα, ἐπισυνάπτων τὸν Ῥῆσον καὶ
 τοὺς αὐτοῦ, εἶτα τὸν Δόλωνα καὶ τὸν στείλαντα Ἕκτορα. </comment>

<comment>
<ref>10.558 — 63</ref> Φησὶ
 γάρ, ὅτι ἵπποι οὗτοι νεήλυδες Θρηί̈κιοι, τὸν δέ σφιν ἄνακτα ἀγαθὸς Διομήδης
 ἔκτανε, πὰρ δ’ ἑτάρους δυωκαίδεκα πάντας ἀρίστους, τρισκαιδέκατον δὲ σκοπὸν
 εἵλομεν, ὃν διοπτῆρα στρατοῦ εἶναι Ἕκτωρ τε προέηκε καὶ ἄλλοι Τρῶες.
 </comment>

<comment>
<ref>10.560</ref> Ἔνθα καὶ ὅρα τὸ πάντας ἀρίστους, ἀμαρτύρως παραρριφὲν εἰς
 ἀπαρτισμόν τε στίχου καὶ εἰς σέμνωμα τῆς ἡρωϊκῆς πράξεως. Ὅρα δ’ ἐνταῦθα
 καὶ ὅτι πρὸ βραχέων μὲν Ὅμηρος τὸν Δόλωνα προτάξας, εἶτα τοὺς δώδεκα
 Θρᾷκας ἱστορήσας, τρισκαιδέκατον ἔταξε τὸν Ῥῆσον εἰπὼν ὃν τρισκαιδέκατον
 μελιηδέα θυμὸν ἀπηύρα, ὡς εἶναι τὸν Δόλωνα ἐκεῖ τεσσαρεσκαιδέκατον.
 Ἐνταῦθα δὲ Ὀδυσσεὺς πρῶτον εἰπὼν περὶ Ῥήσου, εἶτα μνησθεὶς τῶν δώδεκα Θρᾳκῶν, τρισκαιδέκατον τὸν Δόλωνα τίθησιν ἀφεὶς τὸν Ῥῆσον νοεῖσθαι τεσσαρεσκαιδέκατον. </comment>

<comment>
<ref>10.562</ref> Τὸ δὲ διοπτῆρα στρατοῦ πρὸς σαφήνειαν ἐτέθη τοῦ
 σκοπὸν εἵλομεν. οὐ γὰρ ἁπλῶς ὁ σκοπὸς καὶ διοπτήρ ἐστι στρατοῦ. πολλὰ γὰρ
 καὶ ἡ τοιαύτη λέξις δηλοῖ ὡς ὁμώνυμος. </comment>

<comment>
<ref>10.563</ref> Τὸ δὲ καὶ ἄλλοι Τρῶες, ἐστοχασμένως φησὶν ὁ Ὀδυσσεύς, ὡς εἰκὸς ὂν οὕτω γενέσθαι. ἀληθῶς μέντοι οὐ
 γέγονεν. Ἕκτωρ γὰρ τὸν σκοπὸν προέηκε πείσας δώροις καὶ εἰς ἄτην ἐμβαλών,
 ὡς ὁ Δόλων αἰτιᾶται, εἰ μὴ ἄρα καὶ οἱ ἄλλοι τότε ἀκὴν γενόμενοι σιωπῇ συγκαταθέσθαι δοκοῦσι τῇ τοῦ Ἕκτορος ἀποστολῇ. </comment>

<comment>
<ref>10.564 s.</ref> Ὅτι εἰς ταὐτὸν
 Ὅμηρος ἄγει τὸ καγχαλᾶν καὶ τὸ χαίρειν ἐν τῷ τάφροιο διήλασεν Ὀδυσσεὺς
 ἵππους καγχαλόων, ἅμα δ’ ἄλλοι ἴσαν χαίροντες Ἀχαιοί. ἔστι δ’ ὅμως τὸ
 καγχαλόων ἐπιτατικώτερον τοῦ χαίρειν, ὅγε καὶ ἐκ τοῦ χαλᾶν τῇ ἐκλύσει
 παράγεται. Ὅρα δὲ ὡς χαροποιὸν ἡ νίκη, οὐ τῷ ἀνδραγαθήσαντι μόνον, ἀλλὰ
 καὶ τοῖς ἑταίροις, οἳ κοινοῦνται τὰ φιλικά. </comment>

<comment>
<ref>10.567 — 9</ref> Ὅτι τοὺς ἵππους μὲν
 τοῦ Ῥήσου ὁ φίλιππος Διομήδης ἔσχεν. οὐ γὰρ ἔπρεπον τῷ Ἰθακησίῳ νησιώτῃ,
 οὗ ἡ πατρὶς αἰγίβοτος, οὐχ’ ἱππήλατος, ὡς καὶ ὁ υἱὸς αὐτοῦ Τηλέμαχος ἐν
 Ὀδυσσείᾳ δηλοῖ, ὁ καὶ παραιτησάμενος ἐκεῖ διὰ τοῦτο φιλικὴν δόσιν ἵππων.
 </comment>

<comment>
<ref>10.570 s.</ref> Ὀδυσσεὺς δὲ τὰ τοῦ Δόλωνος ἔχει ὅπλα, οἷς ὁ Διομήδης αὐτὸν
 ἐδεξιώσατο χαμᾶζε θορών. Οὕτως οἴδασιν ἀλλήλοις εἴκειν οἱ ἄριστοι, οὐ
 μεγαλείῳ ὕλης, ἀλλὰ πρεσβείῳ φιλίας τὸ πλέον διδόντες. μήποτε δὲ οὐδὲν
 οὐδ’ ὅλως ἐκέρδησεν Ὀδυσσεύς, ὡς μηδὲ φιλοκτήμων ἀλλὰ φιλότιμος. Διομήδης μὲν γὰρ ἤδη ἔχει τοὺς νεήλυδας Θρηϊκίους ἵππους, Ὀδυσσεὺς δὲ τὰ τοῦ
 Δόλωνος λάφυρα ἀναθήσει τῇ Ἀθηνᾷ. Φησὶ γάρ, ὡς ἔθηκεν Ὀδυσσεὺς αὐτὰ
 ἐν τῇ νηί̈, ὄφρα ἱερὸν ἑτοιμασαίατο Ἀθήνῃ, ἤτοι ἑτοιμάσαιντο αὐτὰ ὁ Διομήδης
 τε καὶ αὐτὸς ἱέρωμα τῇ Ἀθηνᾷ ἐν καιρῷ. εἰ δὲ τὸ ὑπεσχημένον μέλαν ποίμνιον
 ἄμφω ἐδάσαντο, οἶδεν οὐδείς. Ἰστέον δὲ ὅτι καὶ ἐν τούτοις πυρὸν μελιηδέα
 ἔδειν τοὺς ἵππους φησί. </comment>

<comment>
<ref>10.567 — 9</ref> Φράζει γὰρ ἵππων ἐπιμέλειαν οὕτω ἵππους
 μὲν δὴ κατέδησαν ἐϋτμήτοισιν ἱμᾶσι φάτνῃ ἐφ’ ἱππείῃ, ὅθι καί ἄλλοι ἵπποι
 ἕστασαν ὠκύποδες μελιηδέα πυρὸν ἔδοντες, περὶ οὗ προϊστόρηται. Ἡ δὲ
 ἱππεία φάτνη πρὸς διαστολὴν ἐρρέθη τῆς τῶν λοιπῶν ζῴων. </comment>

<comment>
<ref>10.572 — 9</ref>
 Ὅτι Ὀδυσσεὺς καὶ Διομήδης ἱδρῶ πολλὸν ἀπενίζοντο θαλάσσῃ ἐσβάντες,
 κνήμας τε ἰδὲ λόφον ἀμφί τε μηρούς. αὐτὰρ ἐπεί σφιν κῦμα θαλάσσης ἱδρῶ
 πολλὸν νίψεν ἀπὸ χρωτὸς καὶ ἀνέψυχθεν φίλον ἦτορ, ἔς ῥ’ ἀσαμίνθους βάντες
 ἐϋξέστας λούσαντο. τὼ δέ, ἤγουν οὗτοι, λοεσσαμένω καὶ ἀλειψαμένω λίπ'
 ἐλαίῳ δείπνῳ ἐφιζανέτην, ἀπὸ δὲ κρητῆρος Ἀθήνῃ πλείου ἀφυσσάμενοι
 λεῖβον μελιηδέα οἶνον. Καὶ ὅρα ὅτι τε καλῶς ἤδη ἐπέσχεν ὡς προνούστεροσ
 ὁ Ὀδυσσεὺς τὸν Διομήδην τοῦ πλείω δρᾶν διὰ τὸ τελειοῦσθαι, ὡς προσεσημείωται, τὴν νύκτα. ταχὺ γοῦν μετὰ τὴν ἐπανέλευσιν τῶν κατασκόπων ἡμέρα
 
 
 γέγονεν, ὡς καὶ δειπνεῖν ἄρτι αὐτούς. καὶ ὅτι δὶς εἶπεν ἐνταῦθα τὸ ἱδρῶ







 
 πολλόν ταὐτολογῶν συνήθως, ἔνθα μὴ καιρὸς ἁβρύνειν τοὺς λόγους. </comment>

<comment>
<ref>10.572</ref>
 Περὶ δὲ τοῦ ἀπονίζεσθαι, ὃ καὶ νίπτεσθαι λέγεται, ὡς δηλοῖ τὸ νίψεν ἀπὸ
 χρωτός, φασὶν οἱ παλαιοί, ὡς οἱ Ταραντῖνοι τὰ εἰς <rs type="waw">ζω</rs> λήγοντα ῥήματα βαρύτονα
 διὰ δύο σίγμα προφέρουσιν, οἷον σαλπίζω σαλπίσσω, λακτίζω λακτίσσω,
 φράζω φράσσω, ὅπερ ἡ Κόριννα φράττω λέγει Βοιωτικῶς. πάλιν δὲ τὰ παρ'
 ἡμῖν διὰ δύο σίγμα αὐτοὶ διὰ τοῦ <rs type="waw">ζ</rs> προφέρουσι, τὸ πλάσσω πλάζω λέγοντες
 καὶ τὸ ἀνάσσω ἀνάζω. καὶ τὸ νίπτω οὖν παρ’ Αἰολεῦσι νίσσω λεγόμενον,
 ὡς πέπτω πέσσω, οἱ Ταραντῖνοι μεταθέσει τῶν δύο σίγμα εἰς τὸ <rs type="waw">ζ</rs> νίζω λέγουσι.
 </comment>

<comment>
<ref>10.573</ref> Λόφος δὲ ἐνταῦθα ὁ ἄνω τένων, ἤτοι ὁ περὶ τράχηλον. ὅθεν καὶ τὸ
 καταλοφάδια ἐν Ὀδυσσείᾳ, καὶ παρὰ Σοφοκλεῖ τὸ ὑπὸ ζυγῷ νῶτον εὐλόφως
 φέρειν, ὡς λόφου ἐν τοῖς ζῴοις ὄντος τοῦ κατὰ τὸν τράχηλον μέρους, ᾧ ἐπίκειται
 ὁ ζυγός. </comment>

<comment>
<ref>10.574</ref> Ἐν δὲ τῷ κῦμα θαλάσσης νίψεν ὅρα ὅτι τε οὐ μόνον χεῖρες
 νίπτουσι καὶ ἄνθρωποι ἀλλὰ καὶ ὕδατα, καὶ ὅτι ῥύπου μὲν ἀποθετικὸν τὸ ἐν
 θαλάσσῃ νιφθῆναι, καὶ ἀναψυχῆς δέ τινος αἴτιον. θεραπευτικώτερον δὲ εἰς
 σῶμα τὸ λουτρὸν κατασκευασθὲν ὑπὸ θεραπόντων κατὰ τὸ σιωπώμενον.
 Ἐνταῦθα δὲ σοφός τις γράφει, ὅτι κόπον μὲν θαλάττῃ λούοντες ἐθεράπευον,
 ἣ μάλιστα νεύροις πρόσφορος, ἀναχαλῶντες δὲ ταῖς ἐμβάσεσι τὰς τῶν μυῶν
 συντάσεις, εἶτα ἐπήλειφον λίπα, πρὸς τὸ μὴ ῥανθέντος ὕδατος κατεσκληρυμμένα
 γίνεσθαι τὰ σώματα. Οἱ γοῦν ἀπὸ τῆς σκοπῆς, φησίν, ἐπανελθόντες ἱδρῶ
 πολλὸν ἀπενίζοντο θαλάσσῃ καὶ ἑξῆς, καὶ οὕτως ἀναψύξαντες ἐς ἀσαμίνθους
 βάντες λούσαντο καὶ ἀλειψαμένω δείπνῳ ἐφιζανέτην. </comment>

<comment>
<ref>10.575</ref> Τὸ δὲ ἀνέψυχθεν








 
 ἦτορ τὴν ἀπὸ καμάτου καὶ ἱδρῶτος ἀνάκλησιν τοῦ ζωτικοῦ δηλοῖ, ὅπερ
 ἐν ἄλλοις θυμηγερέειν φησίν. Εἰ δὲ περιττῶς ἐνταῦθα κεῖσθαι δοκεῖ τὸ ἦτορ,
 ὡς ἀρκοῦν ὂν τὸ ἀνέψυχθεν αὐτὸ δὴ καὶ μόνον, ἀλλ’ ἔστιν εἰπεῖν ὅτι πρὸς
 διαστολὴν αὐτὸ ἐγράφη ψύχους καὶ ψύξεως τῆς κατὰ σῶμα, ἵνα σαφὴς οὕτως
 ἡ ἔννοια ἐς τὸ παντελὲς εἴη καὶ ἀκατάγνωστος. Ἰστέον δὲ ὅτι κυρίως ἀναψύχειν, ὡς καὶ ὑπελαλήθη, τὸ ἀνακτᾶσθαι ψυχὴν ἤδη κινδυνεύουσαν οἴχεσθαι, οὗ
 ἀνάπαλιν ἀποψύχειν τὸ ἀπὸ ψυχῆς γίνεσθαι λειποθυμοῦντα ἢ καὶ θνῄσκοντα.
 τὸ δέ γε ἐναποψύχειν ὡς οὐκ εὔφημόν ἐστιν, οἶδεν Ἡσίοδος. </comment>

<comment>
<ref>10.576</ref> Τὸ δὲ
 ἔς ῥ’ ἀσαμίνθους ἐπίτηδες καὶ αὐτὸ τραχυφωνεῖται διὰ τῆς ἐπενθέσεως τοῦ
 <rs type="waw">ῥα</rs> . Ἦν γὰρ ἄλλως φυλάξαι τὸ μέτρον ἐν φωνῇ λείᾳ εἰπόντα: εἰς ἀσαμίνθους
 βάντες εὐξέστας, περὶ ὧν ἡ Ὀδύσσεια δηλοῖ. ἔνθα δηλοῦται καὶ ὅτι μετὰ
 λουτρὸν ἐλαίῳ ἠλείφοντο οἱ παλαιοί, καὶ ὅτι τὸ λίπα ἀποκοπὴν ἔπαθεν ἐκ τοῦ
 λιπαροῦ. Τὸ δὲ εὐξέστας ποιητικόν ἐστιν. ἦν δὲ ἀσφαλὲς καὶ εὐξέστους εἰπεῖν,
 ὡς καὶ τὰς εὐποιήτας εὐποιήτους, καὶ τὴν ἀσβέστην φλόγα ἄσβεστον. </comment>

<comment>
<ref>10.578</ref>
 Τὸ δὲ ἐφιζάνειν διελύθη ἐν τῷ ἐπὶ βλεφάροις ἵζανεν. Ἔχοι δ’ ἂν ἐνταῦθά τις
 κωμικευόμενος μνησθῆναι τοῦ κάθιζ’ ἐπὶ κώπην, ἤγουν ἅψαι τῆς κώπης
 ὥστε κωπηλατεῖν. εἰ γὰρ ἐκεῖνο ἔσκωπται, ὡς δηλωτικὸν δῆθεν ὂν τοῦ ἐπικάθισον τῇ κώπῃ, πολλῷ πλέον τὸ δείπνῳ ἐφιζάνειν. ἔσται γάρ ποτε δείπνῳ
 ἐφιζάνειν καὶ τὸ ἄνω τοῦ δείπνου καθίζεσθαι κατά γε ἀκολουθίαν φράσεως.
 Ἄλλως μέντοι σπουδαίως οὔτε τὸ ἐπὶ κώπην καθῆσθαι οὔτε τὸ ἐπὶ δεῖπνον
 ἱζάνειν ἔχει τι παικτικόν. δηλοῦσι γὰρ τὸ καθέσθητι διὰ κωπηλασίαν καὶ
 διὰ τὸ δειπνῆσαι. </comment>

<comment>
<ref>10.578 s.</ref> Τὸ δὲ ἀπὸ κρατῆρος πλείου λείβειν ἀπάρχεσθαι
 λοιβῆς τῆς ἐκ τοῦ δείπνου δηλοῖ καὶ μὴ ἐν δευτέρῳ τοῦ δειπνεῖν αὐτὴν τίθεσθαι.
 Τοῦ δὲ ἀφυσάμενοι, ὅ ἐστιν ἀντλήσαντες, ἔστι καὶ ἐνεργητικὴ χρῆσις ἐν 
 τῷ ἤφυσε χαλκός, καὶ ἐν τῷ πλοῦτον ἀφύξειν. Ἐκ δὲ τούτων δῆλον, ὅτι







 
 διφορεῖται ὁ μέλλων τοῦ ἀφύσσειν. ἀφύξω τε γὰρ ὡς ἁρπάξω, καὶ ἀφύσω, ὡς
 ἁρπάσω, ἐξ ὧν τὸ ἀφύξειν καὶ τὸ ἤφυσε καὶ τὸ ἀφυσάμενος. Μελιηδὴς δὲ
 οἶνος ὡς καὶ πυρὸς πρὸ ὀλίγων καὶ ἀλλαχοῦ θυμός, ὅ ἐστι ψυχή.


</comment>

</book>
