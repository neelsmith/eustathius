

<book>

<title>ΕΚ ΤΩΝ ΤΗΣ ΤΑΥ</title>
<comment>

 
 Ὅτι ἐπιγραφὴ τῆς ταῦ ῥαψῳδίας πεζὴ μὲν αὕτη: μήνιδος ἀπόρρησις, πρὸς
 δὲ μέτρον αὕτη: ταῦ, ἀπέληγε χόλοιο καὶ ἔκθορε δῖος Ἀχιλλεύς. </comment>

<comment>
<ref>19.1</ref> Ὅτι
 καὶ ἐνταῦθα περιφράζων τὸ ἐγένετο ἡμέρα φησὶν Ἠὼς μὲν κροκόπεπλος ἀπ'
 Ὠκεανοῖο ῥοάων ὤρνυτο, καὶ ἑξῆς. ἀπὸ δὲ τούτου τοῦ ἠῶ ὄρνυσθαι κατὰ
 τοὺς παλαιοὺς καὶ ὁ ὄρθρος, ἐν ᾧ εἰς ἔργον ὀρνύμεθα. Ἰστέον δὲ ὅτι τὴν
 Ὁμηρικήν τις ταύτην περίφρασιν ζηλώσας φησίν: ἡνίκα πρὸς οὐρανὸν
 ἔτρεχον ἵπποι Ἠῶ τὴν ῥοδόπαχυν ἀπ’ Ὠκεανοῖο φέρουσαι. Ἔνθα καὶ ὅρα τὸ 
 ῥοδόπηχυς, ῥηθὲν πρὸς ὁμοιότητα τοῦ ῥοδοδάκτυλος. τοιούτῳ δὲ ζήλῳ καὶ
 Λυκόφρων τὸ αὐτὸ περιφράζων ἔφη Ἠὼς μὲν αἰπὺν ἄρτι Φηγίου πάγον
 κραιπνοῖς ὑπερποτᾶτο Πηγάσου πτεροῖς. </comment>

<comment>
<ref>19.4 — 6</ref> Ὅτι τῷ Πατρόκλῳ
 περικείμενος ὁ Ἀχιλλεὺς ἔκλαιε λιγέως, πολλοὶ δ’ ἀμφ’ αὐτὸν ἑταῖροι
 μύροντο, ἤγουν ἐθρήνουν ἢ ἐχέοντο. ἐκ δὲ τούτου τοῦ μύρειν, ὡς
 προδεδήλωται, καὶ τὸ μορμύρειν ἐπὶ ὕδατος, καὶ ποταμὸς ἁλιμυρήεις, καὶ μύρον
 τὸ πρῶτον ἐκχυθὲν δάκρυον ἀπὸ Μύρρας τῆς τοῦ Θείαντος. ὅτι δὲ οὐκ ἀπᾷδον
 ἐνταῦθα τὸ ἐμύροντο νοῆσαι καὶ ἀντὶ τοῦ ἐχέοντο, ἤτοι σπουδῇ ἔθεον, δῆλον ἐκ
 τῶν ἑξῆς. ἐρεῖ γάρ που: ἣ δ’ ἀμφ’ αὐτῷ χυμένη ἐκώκυεν, ἤγουν χυθεῖσα καὶ
 κατὰ σπουδὴν δραμοῦσα καί, ὡς εἰπεῖν, μετὰ ῥύμης, ἥτις ἀπὸ τοῦ ῥύω γίνεται,
 ὅπερ ταὐτὸν τῷ χύω ἐστίν. </comment>

<comment>
<ref>19.4</ref> Ὅρα δὲ καὶ ὅτι τὸ περικεῖσθαι δοτικῇ
 συνέταξε, λαβὼν αὐτὸ ἀντὶ τοῦ συγκεῖσθαι καὶ περιπεπλέχθαι. ἡ μέντοι συνήθεια
 ἐπὶ τοῦ βαστάζειν καὶ φορεῖν τὴν λέξιν τίθησι καὶ αἰτιατικῇ συντάσσει, ὡς ἐν







 
 τῷ περίκειται τῦφον ἢ πλοῦτον ἢ δυναστείαν. λέγεται δέ ποτε περικεῖσθαι καὶ τὸ
 περιττὰ κεῖσθαι καί, εἰς ἓν εἰπεῖν, περιττεύεσθαι, περιουσιάζεσθαι,
 κειμηλιοῦσθαι, ὡς τὸ οὐδέ τί μοι περίκειται, ἀντὶ τοῦ οὐδέν τι περιττὸν ἔχω
 ἀποκείμενον. </comment>

<comment>
<ref>19.5</ref> Τὸ δὲ λιγέως ἐπὶ κλαυθμοῦ καὶ νῦν τέθειται, ὡς καὶ ἐν
 τῷ λίγα κωκύειν. </comment>

<comment>
<ref>19.8 s.</ref> Ὅτι παραμυθία ἐπί τινι ἐνδόξως τεθνεῶτι ἐν
 πολέμῳ τὸ τοῦτον μὲν ἐάσομεν ἀχνύμενοί περ κεῖσθαι, ἐπεὶ δὴ πρῶτα θεοῦ
 ἰότητι δαμάσθη. </comment>

<comment>
<ref>19.10 s.</ref> Ὅτι τὰ τοῦ Ἀχιλλέως ὅπλα ἡ Θέτις μὲν
 σεμνύνουσά φησι τῷ υἱῷ Ἀχιλλεῖ τύνη δέ, ἤγουν σὺ Δωρικῶς, ὡς
 προδεδήλωται, Ἡφαίστοιο πάρα κλυτὰ τεύχεα δέξο, ἤγουν δέδεξο, καλὰ
 μάλα, οἷα οὔ πώ τις ἀνὴρ ὤμοισι φόρησεν. </comment>

<comment>
<ref>19.21 — 2</ref> Ἀχιλλεὺς δὲ ὁμοίως
 ἐπαινῶν φησι: μῆτερ ἐμή, τὰ μὲν ὅπλα θεὸς πόρεν οἷα ἐπιεικὲς ἔργ’ ἔμεν
 ἀθανάτων τινὸς μηδὲ βροτὸν ἄνδρα τελέσσαι. </comment>

<comment>
<ref>19.12 — 5</ref> Ὁ δὲ ποιητὴς
 ὑψηλότερον φράζων περὶ αὐτῶν φησιν ὡς Θέτις μὲν κατὰ τεύχε’ ἔθηκε
 πρόσθεν Ἀχιλλῆος, τὰ δ’ ἀνέβραχε δαίδαλα πάντα. Μυρμιδόνας δ’ ἄρα πάντας
 ἕλε τρόμος, οὐδέ τις ἔτλη ἄντην εἰσιδέειν, ἀλλ’ ἔτρεσαν. οὕτω ποικιλόφωνος
 κἀνταῦθα ὁ ποιητής. εἰ δὲ δεινὸν φύσει πᾶν ὅπλον κατὰ τὸ ὅπλοις ἐνὶ δεινοῖσιν
 ἐδύτην, καὶ δεινὸν δὲ λόφος ἔνευεν, ἀλλ’ ἐν τοῖς ῥηθεῖσιν ἐπιτέταται τὸ
 δεινόν, εἴγε καὶ τρόμον ἐμποιοῦσι τοσούτῳ στρατῷ, οὐ κατὰ θέαν μέντοι, ἀλλ'
 ἀκοὴν ἤχου. τινὲς δὲ καὶ ἔμψυχα ἐτερατεύσαντο αὐτὰ εἶναι, καθὰ καὶ προείρηται. διὸ καὶ αἴρουσι τὸν Ἀχιλλέα ὅτε ὁπλισθείη, ὡς ἐν τοῖς μετὰ ταῦτα ῥηθήσεται. καὶ ἐκθυμοῦσι δὲ αὐτόν, ὡς ἐνταῦθα φαίνεται. </comment>

<comment>
<ref>19.15 s.</ref> Φησὶ γάρ αὐτὰρ
 Ἀχιλλεὺς ὡς εἶδ', ὥς μιν μᾶλλον ἔδυ χόλος, ἐρεθισθέντα δηλαδὴ ἐπὶ πλέον τῇ
 τοῦ Πατρόκλου ἀναμνήσει. ὡς γὰρ ἐν ἄλλοις ἄνδρα ἐφέλκεται σίδηρος, οὕτω καὶ
 ὧδε ὅπλων παράθεσις ἐρεθίζει θυμόν, ὅπουγε καὶ ἄλλως κατὰ τὸν εἰπόντα σοφὸν
 πᾶν τὸ παρατυχὸν ὅπλον γίνεται ἀχορηγήτου θυμοῦ. χόλος τοίνυν ἔδυ τὸν
 Ἀχιλλέα ἰδόντα τὰ ὅπλα. </comment>

<comment>
<ref>19.17</ref> Δεινὸν δέ, φησίν, ὑπὸ βλεφάρων ὡσεὶ σέλας
 ἐξεφαάνθη. </comment>

<comment>
<ref>19.18 — 9</ref> Εἶτα εὐθὺς τοῦ χόλου μεταπεσὼν καὶ τὰ ὅπλα τῇ θέᾳ







 
 περιελθὼν τέρπετο, φησίν, ἐν χείρεσιν ἔχων θεοῦ ἀγλαὰ δῶρα, καὶ ἐνὶ
 φρεσὶ ᾗσιν ἐτέρπετο δαίδαλα λεύσσων. Καὶ ὅρα καὶ ἐνταῦθα μίγμα διαθέσεως
 σκυθρωπαζούσης καὶ ἱλαρῶς ἐχούσης, ἤγουν ἡδονῆς καὶ θυμοῦ κρᾶμα. χόλος
 γάρ, εἶτα καὶ τερπωλὴ τὸν Ἀχιλλέα εἷλεν ἰδόντα τὰ θεότευκτα ὅπλα. </comment>

<comment>
<ref>19.10</ref>
 Ἐν δὲ τοῖς ῥηθεῖσι τὸ μὲν δέξο προκέκριται τοῦ δέξαι ὡς ποιητικώτερον.
 </comment>

<comment>
<ref>19.11</ref> Τὸ δὲ ὤμοισι φόρησεν ἀντὶ τοῦ ἐβάστασεν, ὥς που προδεδήλωται,
 ἐκ μέρους ἐπὶ τῶν ὅλων ὅπλων ῥηθέν. οὐ δήπου γὰρ ὤμοις φοροῦνται καὶ κυνέη
 καὶ κνημῖδες. </comment>

<comment>
<ref>19.13</ref> Τὸ δὲ ἀνέβραχεν ἐπὶ τραχέος καὶ νῦν κτύπου ὅπλων
 συνήθως εἶπε. Τὸ δέ γε δαίδαλα συνεκόπη ἐκ τοῦ δαιδάλεα. Δηλοῖ δὲ ἡ λέξις
 τὰ καλά. Δαιδάλου γὰρ ἐκάλουν ἔργον πᾶν τὸ καλόν. διὸ καὶ Ἄλεξίς φησιν, ὡς
 ἑψητοί τινες παρῆσαν δαιδάλεοί πως, ἤγουν καλοί. </comment>

<comment>
<ref>19.14</ref> Τὸ δὲ τρόμος καὶ
 τὸ ἔτρεσαν οὐ μακρὰν ἀλλήλων κείμενα, ἐτυμολογικὸν ἐκφαίνουσι τρόπον. ἐκ
 τοῦ τρέειν γὰρ ὁ τρόμος. Τὸ δὲ οὐδέ τις ἔτλη ἑρμηνεία ἐστὶ τοῦ πάντας, ὡς
 μηδ’ αὐτοῦ ἁπλῶς ἐκ περισσοῦ κειμένου κατὰ τὸ οἳ δ’ ἐννέα πάντες ἀνέσταν,
 καὶ τὰ τοιαῦτα. </comment>

<comment>
<ref>19.15</ref> Τὸ δὲ ἄντην εἰσιδεῖν ἀντωπῆσαι παρὰ τοῖς ὕστερον
 λέγεται. </comment>

<comment>
<ref>19.16</ref> Τὸ δὲ ὥς μιν ἔδυ χόλος ἀντὶ τοῦ λίαν ἐχολώθη. </comment>

<comment>
<ref>19.17</ref> Τὸ
 δὲ δεινῶν ὑπὸ βλεφάρων ὡσεὶ σέλας ἐξεφαάνθη σύστοιχόν ἐστι τῷ δεινὼ δέ
 οἱ ὄσσε φάανθεν, καὶ τῷ πῦρ δεδορκώς, καὶ τῷ ὄσσε δέ οἱ πυρὶ λαμπετόωντι ἐί̈κτην. </comment>

<comment>
<ref>19.21</ref> Τὸ δὲ μῆτερ ἐμή ἐνδιαθετώτερον καὶ σαφέστερον τοῦ
 ἁπλῶς μῆτερ εἰπεῖν. Ὅπλα δὲ Ὅμηρος λέγειν εἰωθὼς τὰ τέχνης οἱασοῦν
 ὄργανα, οἷον ὅπλα ἐς ἄντλον κατέχυντο, καὶ ὅπλα ἐν χερσὶν ἔχων χαλκήϊα,
 ὅμως ἔστιν ὅπου, ὡς καὶ ἐνταῦθα, ὅπλα καὶ τὰ πολεμικὰ καλεῖ κατὰ ὅμοιον
 τρόπον γενικῶς, ὡς πολεμικῆς τέχνης δηλαδὴ ὄργανα καὶ αὐτά. Ἐπιεικὲς δὲ








 
 κἀνταῦθα τὸ εἰκὸς καὶ πρέπον, ὡς πανταχοῦ φράζει Ὅμηρος. </comment>

<comment>
<ref>19.22</ref> Τὸ δὲ
 μηδὲ βροτὸν ἄνδρα τελέσσαι ἐπιτείνει τὴν σαφήνειαν τοῦ οἷα ἐπιεικὲς ἔργα
 εἶναι ἀθανάτων. εἰ γάρ, φησί, καί που ἐπικοινωνοῦσι θεῶν ἔργα καὶ θνητῶν,
 ἀλλ’ ἐνταῦθα οὐκ ἔστι τοῦτο. καί εἰσι τὰ τοιαῦτα κυρίως καὶ κατ’ ἐξοχὴν ἔργα ὡς
 ἀμίμητα, ἐξ ὧν εἰλῆφθαι δοκεῖ καὶ τὸ λέγεσθαι ἔργον τὸ δύσκολον. </comment>

<comment>
<ref>19.23 — 7</ref>
 Ὅτι τοῦ Πατρόκλου ὑπερπαθὼν ὁ Ἀχιλλεὺς λέγει τῇ μητρί, ὡς μάλ’ αἰνῶς
 δείδω, μή ποτε μυῖαι καδδῦσαι, ἤγουν καταδῦσαι, κατὰ χαλκοτύπους
 ὠτειλὰς ἐγγείνωνται, ὅ ἐστιν ἐγγεννήσωσιν, ἀεικίσωσι δὲ νεκρόν, ἐκ δ’ αἰὼν
 πέφαται, κατὰ δὲ χρόα πάντα σαπείη. ἐντιθέασι γάρ τι ταῖς σαρξὶν αἱ μυῖαι, ἀφ'
 οὗ σκωλήκια τίκτονται καὶ οὕτως ἀεικίζεται ὁ νεκρὸς οἷα κατασηπομένου τοῦ
 χρωτός, ἐπεὶ ὁ αἰὼν πέφαται, ἤγουν ἡ ζωή, ὃ ἀσυνήθως πέφρασται. ἄνθρωπος
 μὲν γὰρ πέφαται κατὰ τὸ φῶτας ἀρηϊφάτους κατέδουσι, μυῖαι δηλαδή. αἰὼν
 δὲ πῶς ἄν, εἰ μὴ ἄρα κατὰ τὸ παρακολουθοῦν. Ἰστέον δὲ ὡς μετ’ ὀλίγα ἡ ποίησις ἀγριοποιεῖ τὰς μυίας, ἄγρια φῦλα εἰποῦσα ἐκείνας διὰ τὸ ἄγαν ἀναιδὲς τοῦ
 ζῴου, ὃ καὶ ἐν τῷ κυνάμυια φαίνεται, καὶ ἐν τῷ μυίης θάρσος, ἃ ἑτέρωθι
 κεῖνται παρὰ τῷ ποιητῇ. </comment>

<comment>
<ref>19.25</ref> Ἰστέον δὲ ὅτι Ὅμηρος μὲν χαλκοτύπους
 εἰπὼν ὠτειλὰς πρωτολεκτεῖ κατὰ κυρίαν φράσιν. λέγει γὰρ χαλκοτύπους τὰς
 ἀπὸ τυπῆς, ἤγουν τύψεως, χαλῶν, ἤτοι ξιφῶν. ὁ δὲ εἰπὼν τύπωμα
 χαλκόπλευρον τὸ χαλκοῦν κιβώτιον οὐκ ἐκ τοῦ κυρίως τύπτειν αὐτὸ παρήγαγεν, ἐξ οὗ καὶ τόρμα τροχῷ τυπωτή παρὰ Λυκόφρονι, ἀλλὰ τὸ κατακροτεῖν
 χαλκευτικῶς εἰς τὸ τύπτειν μετέλαβεν. Ἡ δὲ ὠτειλὴ δηλοῖ μὲν καὶ ἐνταῦθα τὸ
 ἁπλῶς τραῦμα, ὀξύνεται δὲ κανόνι τοιούτῳ. Τὰ εἰς <rs type="waw">λη</rs> θηλυκὰ μονογενῆ,
 διφθόγγῳ παραληγόμενα, ὀξύνεται, εἰ μὴ ἔχει ἔννοιαν συνθέσεως, ὡς τὸ δείλη
 σύνθετον ὄν, παρὰ τὸ ἐνδεῖν τῇ ἕλῃ. παραδείγματα τοῦ κανόνος ταῦτα: αὐλή,
 ὠτειλή, ἀπειλή, εὐλή, ἡ καὶ ἀλλαχοῦ μὲν κειμένη, γινομένη δὲ παρὰ τὸ







 
 εἰλεῖσθαι, οὐχ’ ἡ αὐτὴ δὲ οὖσα ἔλμινθι κατά τινας πλανωμένους, παρισοῦσα δὲ
 καὶ κατὰ τὴν πληθυντικὴν αἰτιατικὴν μετὰ τῆς ὠτειλῆς. τοιούτου γὰρ σχήματος
 τὸ κατὰ ὠτειλὰς εὐλὰς ἐγγείνωνται. καὶ τοιαῦτα μὲν τά, ὡς ἐρρέθη, ὀξυνόμενα εἰς <rs type="waw">λη</rs> θηλυκά. Ἡ μέντοι οὔλη χλαῖνα βαρύνεται πρὸς ἀντιδιαστολὴν τοῦ μονογενοῦς ὀξυτόνου, ἤγουν τοῦ οὐλή, ἡ κριθή, καὶ οὐλή, τὸ ὑγιασθὲν τραῦμα.
 </comment>

<comment>
<ref>19.30</ref> Ἡ μήτηρ δὲ Ἀχιλλέως ἄγρια φῦλα ἐρεῖ τὰς μυίας, εἰποῦσα τῶν μὲν
 ἐγὼ πειρήσω ἀλαλκεῖν ἄγρια φῦλα, ὅπερ οἰκεῖόν ποτε καὶ ἐπὶ ἀνθρώπων
 ἀδίκων καὶ λῃστρικῶν. Ὅρα δὲ καὶ ἐνταῦθα τὸ πειρήσω ἐνεργητικῶς ῥηθέν.
 δῆλον δὲ ὡς οἶδε καὶ τὰ παθητικὰ τοῦ πειρῶ ῥήματος ὁ ποιητής. </comment>

<comment>
<ref>19.29</ref> Ἰστέον
 δὲ καὶ ὅτι γέρων, ποιῶν τινα νέον ἀφρόντιδα, ἐρεῖ ὡς ἡ Θέτις τῷ υἱῷ τέκνον,
 μή τοι ταῦτα μετὰ φρεσὶ σῇσι μελόντων. </comment>

<comment>
<ref>19.32 — 3</ref> Ἐπὶ δὲ παραμένοντος,
 ἤγουν ἀσήπτου νεκροῦ σώματος, καλὸν εἰπεῖν τὸ εἴπερ γὰρ κεῖταί γε
 τελεσφόρον εἰς ἐνιαυτόν, αἰεὶ τῷ γε ἔσται χρὼς ἔμπεδος ἢ καὶ ἀρείων. τὸ δὲ
 ἀρείων ὑπερβολικῶς εἴρηται. φυλαχθῆναι μὲν γὰρ ἐπ’ ὀλίγον ἔμπεδον χρῶτα
 τεθνεῶτος δυνατόν ἐστιν, οὔκουν δὲ καὶ ἀρείονα γενέσθαι. Σημείωσαι δὲ ὅτι τὸ
 τελεσφόρος οὐ χρόνου ἐστὶν ἁπλῶς ἐπίθετον, ἀλλὰ ἐνιαυτοῦ, ὃς τὰ κατ’ αὐτὸν
 πάντα εἰς τέλος ἄγει. λέγει δέ τις καὶ τὴν θείαν δίκην τελεσφόρον διὰ τὸ αὐτῆς
 ἐνεργὸν καὶ πρακτικὸν καὶ ἐν πᾶσι διῆκον. </comment>

<comment>
<ref>19.29</ref> Τὸ δὲ μελόντων ἀντὶ τοῦ ἐν
 φροντίδι ἔστωσαν, ὅτι κατ’ ἔλλειψιν ὑπαρκτικοῦ ῥήματος ἄγεται εἰς σαφές, καὶ
 ὅτι Ἀττικόν ἐστι σχῆμα, προέγνωσται. </comment>

<comment>
<ref>19.35</ref> Ὅτι τὸ πρός τινα εἰρηνεῦσαι
 μῆνιν ἀποειπεῖν τῷ δεῖνι λέγει, οἷον μῆνιν ἀποειπὼν Ἀγαμέμνονι, ὃ Θέτις
 τῷ Ἀχιλλεῖ παρῄνεσεν, </comment>

<comment>
<ref>19.34</ref> ἡ καὶ ἀγορήνδε καλέσαι τοὺς Ἀχαιοὺς συμβουλευσαμένη αὐτῷ. καὶ νῦν μὲν δοτικῇ καὶ αἰτιατικῇ συντέτακται τὸ ἀπειπεῖν,








 
 ὃ καὶ ἀπομηνίσαι λέγεται, οὐχ’ οὕτω δὲ καὶ μετὰ βραχέα ἐν τῷ μῆνιν
 ἀπειπόντος. τὸ δέ γε τάλαιν', ἀπεῖπον ἄλγει, καὶ τὰ τοιαῦτα, ἑτέραν
 σημασίαν ἔχει παρὰ τὸ Ὁμηρικὸν ἀπειπεῖν. </comment>

<comment>
<ref>19.36</ref> Ὅτι τὸ ἡσυχάζειν ἐκ μάχης
 ἔοικέ πως ἀπεκδύσει δυνάμεως. διὸ ἀνάπαλιν τὸ ὁπλίζεσθαι ἐνδύεσθαί ἐστι
 ῥώμην. ὅθεν καλλωπίσασα κατὰ παρίσωσιν ἡ Θέτις φησὶ τῷ υἱῷ αἶψα μάλα ἐς
 πόλεμον θωρήσσεο, δύσεο δ’ ἀλκήν, ἃ παροτρυντικὰ εἰς μάχην εἰσίν. ἐκ τούτου
 δὲ καὶ ὁ ἀνδρεῖος ἐπιειμένος ἀλκήν λέγεται. ἐντεῦθεν δὲ ὁ ποιητὴς ὁρμηθεὶς
 καὶ κρείττονα ἑαυτοῦ ἐρεῖ γενέσθαι τὸν Ἀχιλλέα μετὰ μικρόν, ὅτε τὰ τοῦ
 Ἡφαίστου ὅπλα ἐνδυσάμενος ἐξέλθοι εἰς μάχην, ὡς τῆς ὁπλίσεως καὶ τῆς
 προθυμίας ἐνδυναμούσης τὸν στρατιώτην. Ἰστέον δὲ ὅτι τὸ δύσεο ἐκ μέλλοντος τοῦ δύω δύσω, ἀναχθὲν εἰς ἐνεστῶτα καὶ κλιθὲν κατὰ τὸ θωρήσσεο, ὅμως
 οὐκ ἐδίπλωσε τὸ <rs type="waw">σ1</rs> νόμῳ τῆς τετάρτης τῶν βαρυτόνων συζυγίας, ἵνα μὴ
 ἀπαλείψῃ ἑαυτοῦ τὸν δι’ ἑνὸς <rs type="waw">σ1</rs> χαρακτῆρα τοῦ μέλλοντος, ἀλλὰ φυλάξῃ αὐτὸν
 καὶ μετὰ τὴν εἰς ἐνεστῶτα προαγωγήν. </comment>

<comment>
<ref>19.37</ref> Ὅτι κἀνταῦθα συνήθως ὁ
 ποιητὴς ὑπεμφαίνων, ὅπως ἡ παραίνεσις ἀνδρίζεσθαι τοὺς εὖ πεφυκότας 
 ἐρεθίζει, λέγει περὶ Θέτιδος ὅτι ὣς ἄρα φωνήσασα μένος πολυθαρσὲς ἐνῆκεν.
 ἦσαν δὲ ἃ προσεχῶς ἐν ὀλίγοις ἐφώνησε λόγοι παραινετικοί. </comment>

<comment>
<ref>19.37 s.</ref> Ὅτι
 Θέτις Πατρόκλῳ ἀμβροσίαν καὶ νέκταρ ἐρυθρὸν στάξε κατὰ ῥινῶν, ἵνα οἱ
 χρὼς ἔμπεδος εἴη, ὅ ἐστι στερρὸς καὶ ἀδιάλυτος, ὡς ἐν τῷ πέδῳ εἶναι τὸν
 νεκρὸν καὶ μὴ σαπῆναι ὡσ δέεσθαι τῆς ὑπὸ γῆν κρύψεως, ὃ ἤνυσται, ὡς
 εἰκός, ἢ διὰ καταθέσεως τῆς ἐν ἀνηλίῳ σκιᾷ, ὁποίαν οἶδεν ἡ ἀλληγορουμένη
 Θέτις φιλεῖν, ἢ διά τινων ὑγρῶν καὶ νῦν ὡς καὶ πρὶν ἐπιχρίσεως, φυλασσόντων
 ἄσηπτον τὸ χριόμενον. εἰκὸς δὲ ἀμβροσίαν ἐνταῦθα καὶ νέκταρ εἶναι καὶ τοὺς
 παραμυθικοὺς λόγους τῆς Θέτιδος, ὑφ’ ὧν ὁ Ἀχιλλεὺς εἰς ἔργον
 ἐρεθισθεὶς οὐκέτι ἐνθυμεῖται σηπεδόνα τοῦ κειμένου Πατρόκλου, ἀλλὰ ποιῶν,
 ἅπερ ἐχρῆν, ἀφίησιν ἐκεῖνον κεῖσθαι ἀτημέλητον πρὸς βραχύ, ὡς εἰ καὶ μηδὲν
 κακὸν παθεῖν ἔμελλεν οὕτω κείμενος. Ὅρα δὲ τέως μυθικῶς, ὅπως
 εὐπόριστον καὶ πρόχειρον ἔχει Θέτις τὴν χρῆσιν τῆς ἀμβροσίας καὶ τοῦ νέκταρος. Ἐρυθρὸν δὲ λέγει τὸ νέκταρ, ὡς δῆθεν οἰνῶδες τὴν χρόαν, ἵνα καὶ
 οἰνοχοεῖσθαι λέγοιτο πιθανῶς, ἢ καὶ ὡς αἵματος περιποιητικόν, καθ'
 ὁμοιότητα τῆς ἀνθρωπίνης φύσεως. </comment>

<comment>
<ref>19.39</ref> Σημείωσαι δὲ ὅπως τὸ στάζειν κατ'
 ἀμφοτέρων ἔθετο, τοῦ τε ὑγροῦ νέκταρος καὶ τῆς ξηρᾶς ἀμβροσίας. ἐποίησε δὲ
 τοῦτο ἢ λόγῳ ἐθίμου συλλήψεως, ἢ καὶ διδοὺς ἀφορμὴν καὶ ἐνταῦθα τοῖς θέλουσιν εἰπεῖν ὑγρὸν καὶ τὴν ἀμβροσίαν, ὃ καὶ ἐποίησαν τῶν ὑστέρων τινές, ὡς καὶ
 ἀλλαχοῦ εἴρηται. Τὸ δὲ ἔσταξε κατὰ ῥινῶν ἀντὶ τοῦ κατὰ ῥινοῦ, ἤτοι τοῦ δέρματος καὶ τῶν ἐν αὐτῷ ὠτειλῶν. τί γάρ, φασίν, ἔδει κατὰ τῆς ῥινὸς ἀμβροσίαν
 στᾶξαι τῷ ἀναισθήτῳ, καὶ οὕτω δόξαι μυρίζειν νεκρόν; τὸ δὲ τῆς ἀμβροσίας
 ὑγρὸν ἐμφαίνει ὁ ποιητὴς καὶ ἐν τῷ ἀμβροσίας καὶ νέκταρός ἐστιν ἀπορρώξ.
 </comment>

<comment>
<ref>19.40 — 6</ref> Ὅτι ἐπεὶ Ἀχιλλεὺς ἐξεφάνη, δηρὸν δέ, ὡς καὶ προγέγραπται,
 μάχης ἐπέπαυτο ἀλεγεινῆς καὶ ἐχρῆν ἀγορὰν ἀθροισθῆναι, ὡς ἡ Θέτις εἶπε,
 πάντες Ἕλληνες συνῆλθον, καὶ οὐ μόνον ἡγεμόνες καὶ οἱ ὑπ’ αὐτοὺς
 πολεμισταί, ἀλλὰ καὶ οἵ περ τὸ πάρος γε νεῶν ἐν ἀγῶνι μένεσκον, οἵ τε
 κυβερνῆται καὶ ἔχον οἰήϊα νηῶν καὶ ταμίαι παρὰ νηυσὶν ἔσαν, σίτοιο δοτῆρες.
 οἳ ἐχάρησαν δηλαδὴ μῆνιν ἀπειπόντος Ἀχιλλέως, ὡς μετ’ ὀλίγα ῥηθήσεται. εἰ
 γὰρ ἐν τῇ ἀρχῇ τῇ μήνιδος μέγα πένθος, ὡς εἰκός, ἦν αὐτοῖς, ἀλλ’ ἄρτι καιρὸς
 τοῦ χαίρειν ἐστίν, ὥσπερ τοῖς Τρωσὶν ἔμπαλιν. </comment>

<comment>
<ref>19.42 — 4</ref> Ἰστέον δὲ ὅτι ἀγῶνα
 νεῶν λέγει τὸ ἄθροισμα, ὡς καὶ ἀλλαχοῦ, καὶ ὅτι τὸ οἵ ἄρθρον ὑποτακτικὸν
 καὶ ἐν τῷ ἔχον συνεξακούεται καὶ ἐν τῷ ἔσαν. λέγει γὰρ καὶ οἳ ἔχον
 οἰήϊα, καὶ οἳ ἐσιτοδότουν, καὶ ὅτι νηῶν οἰήϊα ἔχοντας ἢ τοὺς κυβερνήτας πάλιν
 διασαφητικῶς ἐκ παραλλήλου φησὶν ἢ τοὺς ναύτας, οἳ νηῶν πηδάλια ἔχουσιν, ὅ
 ἐστιν ἁπλῶς κώπας. </comment>

<comment>
<ref>19.44</ref> Ταμίας δὲ οὐ γενικῶς θησαυροφύλακας λέγει, ἀλλὰ
 σίτου δοτῆρας, ὡς αὐτὸς ἑρμηνεύει. σίτου μέντοι κατὰ γένος οὐδέτερον κατειργασμένου, οὐ μὴν ἀρρενικῶς ἀκατεργάστου κατὰ τὸν πυρόν. τοιαύτη δέ τις
 ταμίη ἐν τῇ Ὀδυσσείᾳ τοιούτου σίτου φυλακτική, ὃ καὶ σιτίον παρὰ τοῖς ὕστερον







 
 λέγεται. </comment>

<comment>
<ref>19.42</ref> Τὸ δὲ οἳ τὸ πάρος γε νεῶν ἐν ἀγῶνι τηρητέον εἰς παράδειγμα
 τοῦ περὶ διαστολῆς λόγου. ὡς γὰρ τὸ ἔστι νοῦς καὶ ἔστιν ἄξιος, οὕτω καὶ τὸ
 πάρος γε νεῶν ἐν ἀγῶνι τηρητέον εἰς παράδειγμα τοῦ περὶ διαστολῆς 
 λόγου. ὡς γὰρ τὸ ἔστι νοῦς καὶ ἔστιν ἄξιος, οὕτω καὶ τὸ πάρος γε νεῶν,
 διασταλὲν τοιῶσδε ἢ τοιῶσδε, διάφορον δηλοῖ ἔννοιαν. ὡς γὰρ ἢ νοῦς ἢ οὖς, ἢ
 νάξιος ἢ ἄξιος, οὕτω δὴ καὶ ἢ γενεῶν ποτε ἢ νεῶν, ὡς ἐνταῦθα. Οὕτω καὶ
 κατωτέρω ἀναγκαία ὑποδιαστολὴ ἐν τῷ Ἀτρείδη, ἦ ἄρ τι τόδε ἄρειον. εἰ γὰρ
 μὴ διασταλείη τὸ ἄρ, εἰκὸς νοηθῆναι ἄρτι ἀντὶ τοῦ νῦν. ὁμοίως μετ’ ὀλίγα καὶ ἐν
 τῷ κατακτάμεν Ἄρτεμις ἰῷ, ἤματι τῷ, ὅτε καὶ ἑξῆς. μὴ τεθείσης γὰρ
 διαστολῆς ἐν τῷ ἰῷ, νοήσοι ἄν τις ἴσως ἰῷ ἤματι, ἤγουν μιᾷ ἡμέρᾳ, ὅπερ
 ἀλλαχοῦ ἐγράφη. </comment>

<comment>
<ref>19.40 — 1</ref> Σημείωσαι δὲ τὴν καταλλαγὴν τοῦ Ἀχιλλέως
 καινὴν οὖσαν καὶ ἀπροσδόκητον. ὁ γὰρ πρὶν ἄγριος καὶ ἀμείλιχος καὶ μηδὲ
 λιταῖς εἴξας μηδὲ δώροις μάλα πολλοῖς αὐτὸς ἐνταῦθα πιθήσας μητρικῇ
 παραιφάσει ἅμα ἤκουσεν εἰς ἀγορὴν καλέσαι ἥρωας Ἀχαιοὺς καὶ τὰ ἑξῆς, καὶ
 εὐθὺς ἔβη παρὰ θῖνα θαλάσσης σμερδαλέα ἰάχων, ὦρσε δ’ ἥρωας Ἀχαιούς,
 κῆρύξ τε γεγονὼς καὶ σύμμαχος αὐτόματος. </comment>

<comment>
<ref>19.48 — 53</ref> Ὅτι χαρέντες, ὡς
 εἰκός, Τυδείδης τε μενεπτόλεμος καὶ δῖος Ὀδυσσεὺς ἦλθον εἰς ἀγοράν, ἣν δηλαδὴ συνέλεξεν Ἀχιλλεὺς σμερδαλέα, ὡς εἴρηται, ἰάχων. φησὶ γὰρ τὼ δέ,
 ἤγουν οὗτοι, δύω σκάζοντε βάτην θεράποντες Ἄρηος ὁ δεῖνα καὶ ὁ δεῖνα, 
 ἔγχει ἐρειδομένω, ἔτι γὰρ ἔχον ἕλκεα λυρά: κὰδ δὲ μετὰ πρώτῃ ἀγορᾷ ἵζοντο
 κιόντες, διὰ τὸ προλαβεῖν δηλονότι κατὰ σπουδήν. αὐτὰρ ὁ δεύτατος ἦλθεν
 ἄναξ ἀνδρῶν Ἀγαμέμνων, τραῦμα ἔχων καὶ αὐτὸς τὸ ἐκ τοῦ Κόωνος. ἔστι δὲ
 δεύτατος καὶ νῦν ὁ μὴ δεύτερος, ἀλλὰ πάντων ὕστερος, ἐκ τοῦ δεύω, καθ'
 ὁμοιότητα τοῦ βασιλεύτατος. </comment>

<comment>
<ref>19.49</ref> Τὸ δὲ ἔγχει ἐρείδεσθαι τοὺς ἀριστεῖς ἰδίᾳ
 ἑκάτερον προσφυῶς αὐτοῖς ἔχει. οὐ γὰρ νάρθηκι ἐχρῆν ἢ σκολιῷ σκίπωνι.
 </comment>

<comment>
<ref>19.47</ref> Ἰστέον δὲ ὅτι τε τὸ σκάζειν ἐκ τοῦ κῶ, τὸ κεῖμαι, γίνεται κατὰ παραγωγὴν καὶ πλεονασμὸν συνήθη τοῦ σίγμα, οἱονεὶ γὰρ κεῖσθαι μελετᾷ ὁ








 
 σκάζων, καὶ ὅτι οὐ μόνον ἐν ἀρχαῖς λέξεων πλεονάζειν εἴωθε τὸ σίγμα, ἀλλὰ
 καὶ ἐν μέσῳ, καθὰ δῆλον ἐκ τοῦ ἐλατῶ ἐλαστρῶ, περὶ οὗ προγέγραπται, καὶ τοῦ
 κομῶ κοσμῶ, καὶ τοῦ βλῆτρον ἀμφίβληστρον, καὶ τοῦ βωτῶ βωστρῶ τοῦ ἐν
 Ὀδυσσείᾳ, καὶ ἑτέρων. ὡς δὲ καὶ ἐκτρέχει τοῦ μέσου ἔστιν ὅτε τὸ σίγμα ἡ
 λάταξ δηλοῖ, γενομένη ἐκ τοῦ <rs type="waw">λα</rs> ἐπιτατικοῦ μορίου καὶ τοῦ στάζω στάξω.
 Παιδιᾶς δέ τινος μέρος ἦν ἡ λάταξ, τὸν παρὰ τῷ Κωμικῷ συναπαρτίζουσα
 κότταβον, ὃν ὁ φιλοσίγματος Εὐριπίδης κόσσαβον ἐν δυσὶ σίγμασι γράφει. ὅτι δὲ
 τῷ σίγματι ἔχαιρεν Εὐριπίδης, δηλοῖ ὁ ἀποδεξάμενός τινα, ὅτι ἀπήλλαξε τοὺς
 ἀκροατὰς τῶν σιγμάτων Εὐριπίδου. ἐλέγετο δὲ λάταξ καὶ λατάγη
 τρισυλλάβως, ποτήριον οὖσα, ἐν ᾧ οἶνος ἦν, χρηστὸς ἀποχέεσθαι εἰς κότταβον,
 οἷον λεκάνη πλήρης ὕδατος, ἐπινεῖ τε ἐπ’ αὐτῆς ὀξύβαφα κενά, ἐφ’ ἃ βάλλοντες
 τὰς λατάγας ἐκ καρχησίων, εἶδος δὲ ποτηρίου καὶ τὰ καρχήσια, ἐπειρῶντο
 καταδύειν. χρῆσις δὲ κοσσάβου ἐν τῷ πολὺς κοσσάβων ἀραγμός. </comment>

<comment>
<ref>19.54</ref>
 Ὅτι τὸ ὁμηγερέες ἐγένοντο ἀολλίσθησαν ἐνταῦθά φησιν, εἰπὼν αὐτὰρ ἐπεὶ δὴ
 πάντες ἀολλίσθησαν Ἀχαιοί. Ὅτι τὸ χρῆναι εἰς ἓν συνάγεσθαι φιλικῶς καὶ
 μὴ ἄγαν ἐρίζειν διὰ γυναῖκα ὀψέ ποτε ὁ Ἀχιλλεὺς ἔγνω συνοῖσον εἶναι αὐτῷ τε
 καὶ τῷ βασιλεῖ. διὸ καὶ ἐπαρᾶται ὡς δῆθεν αἰτίᾳ τῇ Βρισηί̈δι αἰφνίδιον θάνατον. </comment>

<comment>
<ref>19.56 — 60</ref> Φησὶ γὰρ Ἀτρείδη, ἦ ἄρ τι τόδ’ ἀμφοτέροισιν ἄρειον ἔπλετο
 σοὶ καὶ ἐμοί, ὅτε νῶϊ περ ἀχνυμένω κῆρ, ἤγουν συγκεχυμένοι τὴν ψυχήν,
 θυμοβόρῳ ἔριδι μενεήναμεν εἵνεκα κούρης. τὴν ὄφελ’ ἐν νήεσσι κατακτάμεν







 
 Ἄρτεμις ἰῷ, ἤματι τῷ, ὅτ’ ἐγὼν ἑλόμην, ἤγουν ὡς ἐξαίρετον ἔλαβον,
 Λυρνησσὸν ὀλέσσας, τὴν αὐτῆς, ὡς καὶ προεδηλώθη, πατρίδα. </comment>

<comment>
<ref>19.61 — 4</ref> Εἶτα
 λέγει καὶ ὡς τῷ κεν, ἤγουν οὕτως ἄν, εἴπερ ἡ κόρη δηλαδὴ τέθνηκεν, οὐ
 τόσσοι Ἀχαιοὶ ὀδὰξ ἕλον ἄσπετον οὖδας δυσμενέων ὑπὸ χερσὶν ἐμεῦ
 ἀπομηνίσαντος. Ἕκτορι μὲν καὶ Τρωσὶ τό, ἤγουν τοῦτο, κέρδιον: αὐτὰρ
 Ἀχαιοὺς δηρὸν ἐμῆς καὶ σῆς ἔριδος μνήσεσθαι ὀί̈ω. μετ’ ὀλίγα δὲ τοῦ
 Ἐπιμηθέως ὀψὲ γενόμενος καὶ ὁ βασιλεὺς ἀνθομολογεῖται ἄτην ἐμβεβλῆσθαι
 αὐτοῦ ταῖς φρεσίν, ὅτε τὸ Ἀχιλλέως γέρας ἀφείλετο. </comment>

<comment>
<ref>19.63</ref> Σημείωσαι δὲ ὅτι
 τὸ Ἕκτορι καὶ Τρωσὶ τόδε κέρδιον καὶ τὰ ἑξῆς, ἐκ τῶν ὑπὸ Νέστορός που
 ῥηθέντων παρέξεσται. ἔφη γὰρ ἐκεῖνος ἦ μέγα πένθος Ἀχαιί̈δα γαῖαν ἱκάνει: ἦ
 κεν γηθήσαι Πρίαμος Πριάμοιό τε παῖδες, εἰ σφῶϊν πυθοίατο μαρναμένοιϊν.
 ἐμβριθέστερα δὲ ταῦτα ἐκείνων. ἐκεῖ μὲν γὰρ εἴρηται, ὅτι χαρήσονται οἱ περὶ
 Πρίαμον, ἐνταῦθα δὲ, ὅτι καὶ ἐκέρδαναν οἱ Τρῶες. </comment>

<comment>
<ref>19.58 — 60</ref> Ὅρα δὲ ὅπως
 εὐμεθόδως ἐνταῦθα παρέρριψε τὴν τῆς Βρισηί̈δος αἰχμαλωσίαν, οὐ μόνον
 ποικιλίας χάριν, ἀλλὰ καὶ ἀναμιμνῄσκων τίς ἡ αἰτία τῆς μήνιδος. ἐθικὴ δὲ ἡ
 κατὰ τῆς γυναικὸς ἀρά. οὔτε γὰρ ἁπλῶς θάνατον ἀρᾶται αὐτῇ, ἀλλὰ τὸν πάλαι
 ποτέ, καὶ αὐτὸν γλυκὺν διὰ τὸ ἄνοσον. Ὅτι δὲ οἱ αἰφνίδιοι θάνατοι τῶν
 γυναικῶν Ἀρτέμιδι ἐδόκουν ἀνακεῖσθαι, ὡς οἱ τῶν ἀνδρῶν τῷ Ἀπόλλωνι, πολλαχοῦ λέγει ὁ ποιητής, καὶ ἐρρέθη περὶ τούτου καὶ ἐν ἄλλοις, ἔνθα τοῦ λόγου τὸ
 πᾶν ὡς ἡλίῳ καὶ σελήνῃ ἀνάκεινται οἱ τοιοῦτοι θάνατοι, ὃν ἥλιον καὶ ἣν σελήνην
 ὁ Ἀπόλλων αἰνίττονται καὶ ἡ Ἄρτεμις. Ὅρα δὲ καὶ νῦν καίριον ψόγον φαύλης
 ἔριδος, μὴ σῶμα μόνον συντηκούσης, ἀλλὰ καὶ ψυχὴν οἷον βιβρωσκούσης, ὃ
 μιμησάμενος που ὁ παιγνήμων σοφὸς ἔφη τὸ καὶ τὴν ψυχὴν ἐκπίνουσι, παραποιήσας ἠρέμα τὸ Ὁμηρικὸν θυμοβορεῖν. </comment>

<comment>
<ref>19.60</ref> Λυρνησσὸς δὲ πόλις
 Τρωϊκή, μία τῶν ἕνδεκα, ἃς εἷλεν Ἀχιλλεύς, ὧν ἦσαν καὶ ἡ Πήδασος καὶ ἡ
 Θήβη καὶ ἡ Λυρνησσὸς καὶ ἡ Ζέλεια καὶ ἡ Ἀρίσβη καὶ ἡ Περκώτη. </comment>

<comment>
<ref>19.61 s.</ref>
 Ἰστέον δὲ καὶ ὅτι τὸ ὀδὰξ ἕλον ἄσπετον οὖδας δυσμενέων ὑπὸ χερσί
 περίφρασίς ἐστι τοῦ ἐν μάχῃ ἔπεσον. Ἄσπετον δὲ οὖδας ὅμοιον ὡς εἰ καὶ ἀπείρονα γαῖαν εἶπε, καὶ δηλοῖ τὸ ἄρρητον. καὶ ἔστι μὲν ἀληθῶς οὔτε ἄσπετον οὖδας
 οὔτε ἀπείρων γῆ ἡ δακνομένη πρὸς τοῦ πίπτοντος, ἐλάχιστον δέ τι γῆς τμημάτιον. ὀνομάζεται δὲ ὅμως τὸ μέρος καὶ ἐνταῦθα ὡς τὸ ὅλον ποιητικώτερον. </comment>

<comment>
<ref>19.62</ref>
 Τὸ δὲ ἀπομηνίσαντος κἀνταῦθα σαφῶς περιττὴν ἔχει τὴν <rs type="waw">ἀπο</rs> πρόθεσιν,
 ὃ καὶ ἐπ’ ἄλλων μυρίων γίνεται. καὶ ἔστι μέν ποτε ἀπομηνίσαι καὶ τὸ ἀποθέσθαι
 μῆνιν, νῦν δ’ οὐχ’ οὕτως, ἀλλὰ τὸ ἀναλαβέσθαι μῆνιν. </comment>

<comment>
<ref>19.67 s.</ref> Ὅτι ὁ
 ἀποτιθέμενος ὀργὴν καλῶς ἂν εἴπῃ κατὰ τὸν Ἀχιλλέα τὸ νῦν δ’ ἤτοι μὲν ἐγὼ
 παύω χόλον, οὐδέ τί με χρὴ ἀσκελέως αἰεὶ μενεαινέμεν. Καὶ σημείωσαι ὅτι τὸν
 χόλον ἀντὶ μήνιδος ἔλαβε εὐφημότερον οἷα φίλαυτος λέγων ὁ Ἀχιλλεύς,
 Ὅμηρος μέντοι αὐτὸ τὸ πρᾶγμα λέγων φησὶ μῆνιν ἀποειπών, καὶ μῆνιν
 ἀπειπόντος. Τὸ δὲ ἀσκελέως ἀντὶ τοῦ σκληρῶς ἢ ἀμεταβάτως, ὡς καὶ ἐν τῇ
 Ὀδυσσείᾳ εἴρηται. </comment>

<comment>
<ref>19.68 — 71</ref> Ὅτι ἐγερτήριον εἰς μάχην τὸ ἀλλ’ ἄγε θᾶσσον
 ὄτρυνον πόλεμόνδε καρηκομόωντας Ἀχαιούς, ὄφρ’ ἔτι καὶ Τρώων πειρήσομαι
 ἀντίος ἐλθών, αἴ κ’ ἐθέλωσιν ἐπὶ νηυσὶν ἰαύειν. Ἀχιλλεὺς δὲ ταῦτα πρὸς τὸν
 βασιλέα φησίν. </comment>

<comment>
<ref>19.71 — 3</ref> Ὃς καὶ τὸ μόλις τινὰ φυγεῖν ἐξ αὐτοῦ οὕτω φράζει
 ἀλλά τιν’ ὀί̈ω, ἢ οἴω δισυλλάβως, ἤγουν νομίζω, ἀσπασίως γόνυ κάμψειν,
 αἴ κεν, ἢ ὃς φύγῃσι δηί̈ου ἐκ πολέμοιο ὑπ’ ἔγχεος ἡμετέροιο. </comment>

<comment>
<ref>19.72</ref> Καὶ
 σημείωσαι ὅτι Ὅμηρος μὲν τὸ γόνυ κάμψειν ἐπὶ τοῦ καθεσθῆναι λέγει πρὸς διαφορὰν τοῦ ἵστασθαι, οἱ δὲ μεθ’ Ὅμηρον ἐπὶ ἱκεσίας καὶ προσκυνήσεως
 τίθενται λέγοντες τοῦτο καὶ συνθέτως γονυπετεῖν. </comment>

<comment>
<ref>19.70</ref> Ἰστέον δὲ ὅτι ἐν τῷ
 καὶ Τρώων πειρήσομαι δοκεῖ περιττῶς κεῖσθαι ὁ <rs type="waw">και</rs> σύνδεσμος, καὶ ὅτι τὸ
 ἀλλά τινα ὀί̈ω ἢ εὐλαβῶς ἐρρέθη διὰ τὸ ἀνεμέσητον, ἵνα μὴ ῥητῶς ἀπειλῆται
 κατά τινων, ἢ καὶ νῦν τὸ τινα ἀντὶ τοῦ ἕκαστον εἴληπται, ὡς καὶ ἐν ἄλλοις γίνεται. Τὸ δὲ αἴ κε φύγῃ καὶ ἑξῆς πρὸς ἀκρίβειαν ἐρρέθη. οἱ γὰρ τοιοῦτοι διὰ
 κάματον παρακολουθοῦντα ἀσπασίως γόνυ κάμπτουσιν. </comment>

<comment>
<ref>19.77</ref> Ὅτι








 
 Ἀχιλλεὺς μὲν ἐδημηγόρησεν ἀναστάς, ὡς ἦν ἔθος, Ἀγαμέμνων δὲ μετεῖπε τοῖς
 Ἕλλησιν αὐτόθεν ἐξ ἕδρης οὐδ’ ἐν μέσσοισιν ἀναστάς, ἤτοι οὐ προελθὼν
 συνήθως εἰς μέσην τὴν ἐκκλησίαν. </comment>

<comment>
<ref>19.78 — 80</ref> Διὸ καὶ ἐντεῦθεν λαμβάνει τὸ
 προοίμιον ἀπ’ αὐτοῦ τοῦ παρὰ πόδας πράγματος καὶ παραιτούμενος τὴν νέμεσιν λέγει ὦ φίλοι καὶ ἑξῆς, ἑσταότος μὲν καλὸν ἀκουέμεν, ἤτοι ἱσταμένου
 εἰς μέσον, οὐδὲ ἔοικεν ὐββάλειν: χαλεπὸν γὰρ ἐπιστάμενόν περ ἐόντα,
 τουτέστιν οὐκ ἐνδέχεται τὸν δημηγοροῦντα ὑποβάλλειν, ἤγουν ἄλλῳ ὑποτιθέναι
 ἑρμηνεῖ τὸν λόγον, ὃν αὐτός τις λέγειν βούλεται, κἂν ὅτι μάλιστα ἐκεῖνος ὁ
 ἄλλος ἐπιστήμων εἴη. Ταῦτα δὲ οὕτως ἐξηγοῦνταί τινες, ὡς δῆθεν ἄρτι τοῦ
 βασιλέως μὴ δι’ ἑαυτοῦ λαλοῦντος, ἀλλὰ δι’ ὑποβολέως, ἤγουν ἑρμηνέως, ἵνα
 ἐπεὶ μὴ αὐτὸς νῦν ἐν μέσοις ἕστηκεν, ὁ γοῦν ὑποβολεὺς μέσος ἑστὼς λαλῇ καὶ
 ἀκούηται. ταῦτα δὲ τοῖς χαριεστέροις τῶν ἐξηγητῶν οὐκ ἤρεσε διὰ τὸ μὴ
 εὑρίσκεσθαί που παρὰ τῷ ποιητῇ τὴν δι’ ὑποβολέως δημηγορίαν. νοεῖται δὲ
 μᾶλλον παρ’ ἐκείνοις ἡ δημηγορία οὕτω, ὅτι ἀναστὰς ὁ βασιλεὺς οὐκ ἔστη μὲν
 εἰς τὸ μέσον, οὕτω αὐτῷ ἀρέσαν διὰ τὸ μήτε περί τινος μέλλειν δημηγορεῖν
 νεωτέρου πράγματος καὶ ἀγνώστου τῷ δήμῳ, μήτε δικαιολογίας ἔχειν καὶ
 ἀγῶνας, καὶ διότι καὶ τὸ πολὺ τῆς δημηγορίας μύθου ἐξήρτηται, καὶ οὐκ ἔδει
 τὸν βασιλέα μέσον ἑστῶτα μύθους λέγειν. διὰ δὴ ταῦτα μέσον μὲν οὐχ’ ἵσταται,
 ἄλλως δὲ ἐπιστρέφων τοὺς καθημένους εἰς ἑαυτὸν καὶ ἀξιῶν ἱσταμένῳ αὐτῷ
 προσέχειν, κἂν μὴ μέσος παρῆλθεν, ἐντεῦθεν λαμβάνει γνωμικῶς τὸ προοίμιον,
 καί φησιν ὦ φίλοι, ἥρωες Δαναοί, θεράποντες Ἄρηος, ἑσταότος μέν, ἤγουν
 δή, καλὸν ἀκούειν, οὐδὲ ἔοικεν ὑποβάλλειν, ἤτοι τὴν δημηγορίαν περικόπτειν. τοῦτο γὰρ χαλεπὸν εἰς τὸν δημηγοροῦντα, κἂν ἐπιστάμενος εἴη. ἀνδρῶν
 γὰρ ἐν πολλῷ ὁμάδῳ ὑποβαλλόντων δηλαδή, πῶς κέν τις ἢ ἀκούσαι ἢ εἴποι;








 
 βλάβεται δὲ λιγύς περ ἐὼν ἀγορητής. καὶ οὕτω μὲν οἱ χαριέστεροι. Ἐπαφρόδιτος δέ φησιν, ὅτι καθεζόμενος δημηγορεῖ, ἵνα μὴ ταπεινοὶ ὄντες οἱ λόγοι
 ἔκπυστοι γένωνται. καὶ Ἀρίσταρχος δὲ οὕτως οἴεται. Τινὲς δὲ καὶ ὡς ἀλγοῦντα
 ἐκ τοῦ τραύματος τὸν βασιλέα καθῆσθαί φασιν ἐν τῷ ἀγορεύειν. πρὸς οὓς
 ὑποληπτέον, ὡς οἱ παλαιοί φασιν, ἤγουν ἀποκριτέον, ὅτι τί ἂν καθέζοιτο ὁ τὸν
 ἀγκῶνα ἀλγῶν; ὃς καὶ ἄλλως οὕτως ἔρρωται, ὥστε ὀλίγον ὕστερον τὸν κάπρον
 αὐτοχειρίᾳ σφάττει, καὶ οὕτω μὲν καὶ οὗτοι. Οἱ δὲ ἀκριβέστεροι, ὡς καὶ
 μικρὸν ἀνωτέρω εἴρηται, οὔτε δι’ ὑποβολέως τὸν βασιλέα δημηγορῆσαί φασιν,
 οὔτε καθήμενον, οὐδὲ μὴν ἐν μέσοις στάντα, ἀναστάντα δὲ ὅμως, κἂν οὐκ εἰς
 μέσην τὴν ἐκκλησίαν προῆλθεν. οἳ καὶ αὐτοὶ ὑποβάλλειν φασὶ τὸ κωλύειν καὶ
 ὑποκρούειν διὰ κραυγῆς καὶ ποιεῖν θόρυβον, ὡς τῶν συνειλεγμένων ἄρτι μακρὰ
 βοώντων καὶ θορυβούντων, ὅπερ δυσχέρειαν ἐμποιεῖ καὶ τῷ πάνυ δεινῷ ἐν
 λόγοις. ὅτι δὲ τὸ ὑποβάλλειν περικοπὴν τῷ λόγῳ ποιεῖ, δηλοῖ Ἀχιλλεὺς ἐν τῇ
 αʹ, ὑποβλήδην ἀμειψάμενος τὸν βασιλέα. καὶ ἄλλως δὲ ὑποβάλλειν ἐστὶ τὸ
 ἄλλον ἄλλῳ ὑποβάλλειν τὰ λαλούμενα διὰ τὸ τῆς ἀκοῆς ἀδιάρθρωτον καὶ οἱονεὶ
 διαπέμπειν ἀλλήλοις τοὺς λόγους, ὃ καὶ αὐτὸ βλαπτικὸν τῆς δημηγορίας ἐστί.
 παρακαλεῖ οὖν πάντας ὁμοῦ προσέχειν τὸν νοῦν τῇ δημηγορίᾳ καὶ μήτε
 ὑποβλήδην τινὰ εἰπεῖν, ὥς που ἐποίησεν Ἀχιλλεύς, πρὸς ὃν ἴσως καὶ ἀποτείνεται ἡ τοῦ ὐββάλλειν παραίτησις, ὡς οὐ δεόντως ὑποβαλόντα τότε, ἀλλὰ
 ἀκαίρως ὑποκρούσαντα, ἵνα μὴ καὶ ἐνταῦθα ὅμοιόν τι γένηται. τό τε οὖν μὴ
 ὑποβλήδην ἀκοῦσαί τι ἀξιοῖ ὁ βασιλεὺς καὶ τὸ μηδὲ ἄλλως ὑποβάλλειν διὰ τῆς
 ἐξ ἄλλων εἰς ἄλλους ὑποβολῆς, καὶ οὕτω βλάπτειν τὸν δημηγοροῦντα. τινὲς δὲ
 νοοῦσιν ἐνταῦθα τοὺς φιλαχιλλεῖς κραυγάζειν χαίροντας ἐπὶ τῇ τοῦ ἥρωος
 ἐξόδῳ, οὓς καὶ κατασιγάζων ὁ βασιλεύς φησι δεῖν σιωπῇ ἀκούειν καὶ μὴ
 ὑποβάλλειν, ἤγουν ὑποκρούειν, θορύβῳ τὸν λέγοντα. δεῖ δὲ εἰδέναι καὶ ὅτι τινὲς
 τοῦ ἑσταότως ἐκτείνουσι τὴν λήγουσαν, καὶ ἐπίρρημα λαβόντες αὐτὸ
 ἑσταότως φασὶ τὸ εὐσταθῶς καὶ ἡσύχως, ἵνα λέγῃ, ὅτι δεῖ μετὰ ἡσυχίας ἀκούειν.







 
 ψιλοῦσι δὲ καὶ τὸ ὐββάλλειν Αἰολικὴν εἶναι τὴν λέξιν λέγοντες. Ἰστέον δὲ ὅτι,
 ὥσπερ τὸ καταβαλεῖν συγκοπὲν ἔτρεψε Δωρικῶς τὸ ψιλὸν εἰς μέσον, ἤγουν τὸ <rs type="waw">τ</rs> 
 εἰς <rs type="waw">β</rs> , οὕτω καὶ τὸ ὑποβαλεῖν. ὡς γὰρ καταβαλεῖν καββαλεῖν, οὕτως ὑποβάλλειν ὐββάλειν. </comment>

<comment>
<ref>19.81 s.</ref> Τὸ δὲ πῶς κέν τις ἀκούσαι ἢ εἴποι διπλῆν δηλοῖ
 βλάβην, ὡς τῷ πολλῷ θορύβῳ οὐ μόνον τοῦ δημηγοροῦντος βλαπτομένου, ἀλλὰ
 καὶ τῶν ἀκροατῶν, οἳ καὶ διὰ τοῦτο ὡς τὰ πολλὰ ὐββάλλουσι. τὸ δὲ
 βλάβεται ἡ ἀρχὴ τῆς βλάβης ἐστίν. </comment>

<comment>
<ref>19.83</ref> Ὅτι τὸ Πηλείδῃ μὲν ἐγών, ὁ
 βασιλεὺς δηλαδή, ἐνδείξομαι, ἀντὶ τοῦ πρὸς αὐτὸν ἀπερείσω τὸν λόγον. ὅθεν
 καὶ ἀριδείκετος κατὰ τοὺς παλαιούς, πρὸς ὃν οἱ ἐντυχόντες ἀπερείδονται διὰ τὸ
 ἀξίωμα. </comment>

<comment>
<ref>19.84</ref> Συνθέσθαι δὲ ἐν ἄλλοις μὲν ἐπὶ συμφωνίας καὶ συνθήκης, οἷον
 σύνθεο καί μοι ὄμοσσον, ἐνταῦθα δὲ ἐπὶ συγκαταθέσεως ἡ λέξις τέθειται.
 ἐπάγει γὰρ αὐτὰρ οἱ ἄλλοι σύνθεσθ’ Ἀργεῖοι, μῦθον τ’ εὖ γνῶτε ἕκαστος,
 ἤγουν συγκατάθεσθέ μοι ἀναμνησθέντες ὧν ἐλέγετε. </comment>

<comment>
<ref>19.85</ref> Ἐνταῦθα δὲ
 σημείωσαι ὅτι ὁ βασιλεὺς εἰπὼν μῦθον εὖ γνῶτε ἕκαστος, καὶ ὅτι πολλάκι δή
 μοι τοῦτον Ἀχαιοὶ μῦθον ἔειπον οὐ λέγει εὐθὺς καὶ τίς ἦν ὁ μῦθος ἀλλὰ σιγᾷ.
 ἦν δὲ, ὡς εἰκός, τοιοῦτός τις, ὅτι οὐ καλὸν ἐποίησας, ὦ βασιλεῦ, ἀφελόμενος τὴν
 Βρισηί̈δα καὶ λυπήσας τὸν τηλικοῦτον ἀδίκως Ἀχιλλέα, καὶ οὕτως εἰς ἔσχατον
 κινδύνου ἡμᾶς ὡς οὐκ ἐχρῆν ἀγαγών. σιωπᾷ δὲ αὐτὰ ὁ βασιλεὺς ἢ ὡς πρὸς
 εἰδότας λέγων τοὺς Ἀχαιούς, ἢ διότι φείδεται κατὰ τὴν τραγῳδίαν ὀλιγάκις
 κακά, ἢ καὶ παιδεύων τὸν ἀκροατήν, ὡς φορτικὸς ὁ κατὰ τῶν ἀρχόντων λόγος
 καὶ οὐκ ἄξιος πολλάκις λέγεσθαι. </comment>

<comment>
<ref>19.86</ref> Σημείωσαι δὲ ὅτι τὸ σιωπηθὲν ἐμφαίνει ἄλλως ὁ βασιλεὺς διὰ τοῦ εἰπεῖν, ὅτι καί με νεικείεσκον οἱ Ἀχαιοί, ὡς
 δηλονότι οὐκ ἀγαθὰ ποιήσαντα. </comment>

<comment>
<ref>19.86 s.</ref> Ἐφ’ οἷς μὴ ἔχων, τί ἀπολογήσεται,
 μεθιστᾷ τὴν αἰτίαν ὡς ἐν μεταμέλῳ, λέγων ἐγὼ δ’ οὐκ αἴτιός εἰμι, ἀλλὰ Ζεὺς
 καὶ μοῖρα, ὡς ἐκ παραλλήλου ἕν τι ταῦτα εἰπεῖν κατὰ ἀλληγορίαν, καὶ
 ἠεροφοῖτις Ἐριννύς, ἤγουν ἀφανῶς φοιτῶσα κατά τινων. καὶ Ἀχιλλεὺς δὲ ἐν
 τοῖς ἑξῆς εἰς θεομηνίαν τὸν ἑαυτοῦ χόλον ἀνάγει. οὕτω καλὸν ἡ προμήθεια. ὡς
 ὅγε Ἐπιμηθεὺς καλὸς μὲν καὶ αὐτός, ἀλλ’ ἐπὶ κακῷ προϋπάρξαντι. Σημείωσαι
 δὲ καὶ ὅτι ἐξῆν ποτε τῷ δήμῳ αἰτιᾶσθαι τοὺς ἄρχοντας ἐν δέοντι, οἱ δὲ ἠνείχοντο, καθά φησιν ἐνταῦθα ὁ βασιλεύς. οὕτω δὲ καὶ τὸν Ἀχιλλέα οἱ Μυρμιδόνες
 ᾐτιῶντο μηνίοντα, καὶ ἐκεῖνος ἔφερεν ὀνειδιζόμενος. </comment>

<comment>
<ref>19.88 s.</ref> Ἐνταῦθα δὲ
 καὶ τὴν ὀργὴν κακολογῶν ὁ βασιλεύς φησιν οἵ τέ μοι, ἤγουν οἱ ῥηθέντες
 δαίμονες, εἰν ἀγορῇ, τῇ ἐν τῇ αʹ δηλαδὴ ῥαψῳδίᾳ, φρεσὶν ἔμβαλον ἄγριον
 ἄτην ἤματι τῷ, ὅτ’ Ἀχιλλῆος γέρας αὐτὸς ἀπηύρων. αὐτὸν γὰρ λέγει ἐπιεικῶς
 τοὺς ὑπ’ αὐτοῦ σταλέντας κήρυκας. </comment>

<comment>
<ref>19.90</ref> Εἶτα ἐπάγει καὶ ὅπερ ἂν ἐρεῖ τις
 ἀπορῶν ἐπί τινι πρακτέῳ ἢ καὶ μεταμελόμενος ἀλλὰ τί κεν ῥέξαιμι; θεὸς διὰ
 πάντα τελευτᾷ. γνωμικὸν δὲ τὸ θεὸς διὰ πάντα τελευτᾷ, συντομίαν ἔχον
 ἀποφθεγματικήν. οἱ δὲ παλαιοί φασιν ὅτι Ἑλλάνικος ὑφ’ ἓν ἀνεγίνωσκε θεόσδια,
 οὕτω λέγων τὰ θεόσδοτα, καὶ νοῶν ὅτι τὰ θεόσδοτα πάντα τελειοῦται καὶ οὐ
 διαπίπτουσιν, ἢ μάλλον ὅτι τελειοῖ τὰ ἐκ θεοῦ ἡ εὐθὺς ἐπαγομένη Διὸς
 θυγάτηρ Ἄτη, ἣν προεκαλέσατο ἀνωτέρω ῥηθὲν τὸ ἄγριον ἄτην. ἦν δὲ ἐκείνη
 μὲν ἄτη ἡ ἐξ ὀργῆς, αὕτη δὲ Ἄτη σωματοειδὴς δαίμων κατὰ μῦθον ἡ παντὸς
 ἀτηροῦ αἰτία. Ἰστέον δὲ ὅτι ἔγραψε μέν τι ὁ ποιητὴς καὶ ἐν τῇ ἰῶτα ῥαψῳδίᾳ
 περὶ τῆς Ἄτης, σθεναρὰν αὐτὴν διαγράψας καὶ ἀρτίπουν, ἐνταῦθα δὲ ἐντελέστατα διαζωγραφεῖ τὰ κατ’ αὐτήν. </comment>

<comment>
<ref>19.91 — 6</ref> Σεμνολογῶν οὖν αὐτὴν καὶ
 γενεαλογῶν καὶ ὡς χαρακτῆρος ἰδέᾳ διατυπῶν φησι πρέσβα Διὸς θυγάτηρ
 Ἄτη, ἣ πάντας ἀᾶται, οὐλομένη, τῇ μέν θ’ ἁπαλοὶ πόδες, οὐ γὰρ ἐπ’ οὔδει
 πίλναται, ἀλλ’ ἄρα ἥ γε κατ’ ἀνδρῶν κράατα βαίνει βλάπτουσ’ ἀνθρώπους:
 κατὰ δ’ οὖν ἕτερόν γ’ ἐπέδησε. καὶ γὰρ δή ποτε Ζῆν’ ἀάσατο, ἢ Ζῆν’ ἄσατο,
 τόν περ ἄριστον ἀνδρῶν ἠδὲ θεῶν φασιν ἔμμεναι, καὶ τὰ ἑξῆς, ὡς εἰρήσεται.
 Ἰστέον δὲ ὅτι καὶ ἐνταῦθα ἐπιχείρημά ἐστιν ἐκ τοῦ μείζονος. λέγει γὰρ ὁ
 βασιλεὺς ὡς οὐ καινόν, ἐὰν αὐτοῦ ἡ Ἄτη κατεκαυχήσατο, ὅπουγε καὶ τὸν Δία
 ἔβλαψεν. </comment>

<comment>
<ref>19.91</ref> Ἰστέον δὲ καὶ ὅτι τὸ Ἄτη μακρὸν ἔχει πανταχοῦ τὸ <rs type="waw">α</rs> , κραθὲν
 ἐκ τοῦ ἀάσασθαι, ὃ λέξις μέν ἐστι ποιητική, καιρία δέ, ὡς ἐν ποιήσει. ἑξάκις γοῦν
 αὐτῇ ὁ ποιητὴς ἐν τῷ χωρίῳ ἐχρήσατο. λέγεται δὲ τὸ τοιοῦτον ῥῆμα ἐν δυσὶν <rs type="waw">α</rs> 
 ὡς ἐπὶ πολύ. τὸ γὰρ δι’ ἑνὸς <rs type="waw">α</rs> ἐπὶ τοῦ κορέσασθαι τὰ πολλὰ λαμβάνεται. ἐρεῖ γὰρ προϊὼν σίτου ἄσασθαι φίλον ἦτορ. εὕρηται δὲ καὶ ἐπὶ βλάβῃ δι’ ἑνὸς <rs type="waw">α</rs> , οἷον
 ἆσε με δαίμονος αἶσα καὶ ἀθέσφατος οἶνος. τὸ τοίνυν Ἄτη, ἣ πάντας ἀᾶται
 τρόπος ἐτυμολογίας ἐστίν. ἀπὸ γὰρ τοῦ ἀᾶσθαι ἀάτη καὶ ἄτη γίνεται. Πρέσβα δὲ







 
 Ἄτη, ὃ ἐκ τοῦ πρέσβειρα συγκέκοπται, ἢ κατὰ χρόνον, ἀεὶ γὰρ ἐν ἄτῃ τὰ κατ'
 ἀνθρώπους, ἢ κατὰ τιμήν, ὡς χρεὼν ὂν ἐκθύεσθαι τὴν Ἄτην οἷα δυναμένην
 βλάπτειν καὶ οὐλομένην. Διὸς δὲ θυγάτηρ, τοῦ κατὰ τὴν εἱμαρμένην δηλαδὴ
 νοουμένου. </comment>

<comment>
<ref>19.92</ref> Ἁπαλοὶ δὲ οἱ πόδες αὐτῇ, διότι λανθάνει ἀψοφητὶ
 ἐπιφοιτῶσα κατὰ τὰς παρὰ τῷ Ἡσιόδῳ νόσους. ἢ καὶ ἄλλως εἰπεῖν, κατὰ τοὺς
 κλεπτικούς, οἵ ποτε καὶ σπόγγους ὑποβάλλουσι τοῖς ποσίν, ἵνα μὴ ἐπιβούλως
 ἐπερχόμενοι κατάφωροι τῷ κτύπῳ γίνοιντο. Τὸ δὲ οὐ γὰρ ἐπὶ οὔδει πίλναται
 αἰτιολογεῖ τὴν ἁπαλότητα τῶν ποδῶν τῆς Ἄτης, οἱονεὶ λέγοντος τοῦ ποιητοῦ,
 ὅτι οὐκ ἀνάγκη σκληρόποδα εἶναι αὐτήν, οὐ γὰρ εἰς γηί̈νην ἀντιτυπίαν πατεῖ,
 ἀλλ’ εἰς κεφαλὰς ἀνθρώπων βαίνει. εἰ δὲ διὰ τοῦτο σκληροὺς αὐτὴν ἐχρῆν ἔχειν
 πόδας, ἵνα μᾶλλον βλάπτῃ, ἀλλ’ ἐνταῦθα ἡ θίξις μόνη ἀρκεῖ. οὕτω καὶ ἡ
 νάρκη μαλθακὴ μὲν ἐπαφᾶσθαι, ναρκᾶν δὲ τὸ πελάσαν ποιεῖ. Ὃ δὴ ῥῆμα,
 τουτέστι τὸ ναρκᾶν, παράγωγόν ἐστιν ἐξ αὐτῆς, οἷον νάρκησε δὲ χεῖρ’ ἐπὶ
 καρπῷ. τὴν δὲ νάρκην Πλάτων μὲν ἐν Μένωνι διὰ τοῦ <rs type="waw">η</rs> ἔφη, εἰπών, ὡς ἡ
 νάρκη τὸν πλησιάζοντα ναρκᾶν ποιεῖ. Μένανδρος δέ, φασί, διὰ τοῦ <rs type="waw">α</rs> ἔφη,
 ὁμοίως τῷ τόλμη τόλμα, οἷον ὑπελήλυθέ τέ μου νάρκα τις ὅλον τὸ δέρμα,
 μηδενὸς τῶν παλαιῶν οὕτω κεχρημένου. λέγεται δέ, φασίν, ἡ νάρκη τὸ ζῷον τὴν
 ἀπ’ αὐτῆς δύναμιν καὶ διὰ ξύλων διαπέμπεσθαι, ποιοῦσα ναρκᾶν τοὺς ἐν χεροῖν
 αὐτὴν ἔχοντας. ὡς δὲ σύμβολόν ἐστι τοῦ ναρκᾶν καὶ ὁ νάρκισσος,
 προδεδήλωται. Σημείωσαι δὲ ὅτι τὸ οὐ γὰρ ἐπ’ οὔδει πίλναται καὶ τῆς τῶν
 ζωϊκῶν ποδῶν σκληρότητος τελικὴν αἰτίαν ὑπολαλεῖ. διὰ τοῦτο γὰρ σκληροὶ
 πόδες τοῖς βαδιστικοῖς, ὅτι ἐπ’ οὔδει ἀντιτύπῳ πίλνανται, ἤτοι πλησιάζουσι, ὃ
 γίνεται ἀπὸ τοῦ πελῶ, τὸ πελάζω καὶ ἐγγίζω. ὡς γὰρ ἔχω ἴσχω, ὀρέγω ὀριγνῶ,








 
 μένω μίμνω, γένω γίγνω, πέτω πίτνω καὶ πίπτω, ῥέπω ῥίπτω, οὕτω καὶ πελῶ
 πιλνῶ καὶ πίλνημι, ἐξ οὗ παθητικὸν τὸ πίλναται. Τὸ δὲ οὔδει ἀπὸ εὐθείας
 ἐστίν, ὡς καὶ προεδηλώθη, διφορουμένης. ὡς γὰρ γῆρας καὶ γῆρος, ὕδας καὶ
 ὕδος, οὕτω καὶ οὖδας καὶ οὖδος, οὗ δοτικὴ οὔδει. </comment>

<comment>
<ref>19.93</ref> Οὐκ εἰς γῆν δὲ βαίνει
 ἡ Ἄτη, ἀλλὰ κατ’ ἀνδρῶν κράατα, διότι ἐκ μετεωρισμοῦ τὸ βλάπτεσθαι καὶ
 εὐηθείας κουφόνου, ὡς ἡ τραγῳδία φησί, καὶ διότι οὐ πίπτει χαμαί, ἀλλ’ εἰς
 κεφαλήν τινος ἀποσκήπτει τὴν ἀτυχίαν. διὸ καὶ τὰ ἐκ φαύλου φόνου ᾑμαγμένα
 ξίφη εἰς κεφαλὴν τὴν τῶν πιπτόντων ἀνεμάττοντο. ἢ καὶ ἐπεὶ ἐξ ἁμαρτίας τοῦ
 κατὰ κεφαλὴν λογιστικοῦ καὶ βλάβης αἱ ἆται γίνονται. Σημείωσαι δὲ καὶ ὅτι τὸ
 λέγειν τὴν ἄτην βλάβην ἐξ Ὁμήρου ἔχει τὴν ἀρχήν, εἰπόντος Ἄτη βλάπτουσ'
 ἀνθρώπους. </comment>

<comment>
<ref>19.94</ref> Τὸ δὲ ἕτερόν γ’ ἐπέδησε περὶ τῶν ἐριζόντων ἔφη, ἐπεὶ
 ἀμήχανον ἀμφοτέρους τοὺς ἐπὶ κακῷ ἐρίζοντας ἐπ’ ἀγαθοῖς ἀπαλλάξαι.
 σκοπητέον δὲ καὶ ὅτι, εἰ καὶ ἐπὶ ἄλλων τινῶν ἡ Ἄτη τῶν ἐριζόντων τὸν ἕτερον
 ἐπέδησεν, ἀλλ’ ἐνταῦθα καὶ ἀμφοτέρους ἔβλαψε, τόν τε Ἀγαμέμνονα τὸ τοῦ
 Ἀχιλλέως γέρας ἀφελόμενον οὐκ ἐνδίκως, καὶ τὸν Ἀχιλλέα δέ, ὡς τὰς Λιτὰς
 ἀπωσάμενον. ἔφθη γὰρ εἰπὼν τὴν Ἄτην ἅμα τῷ ἕπεσθαι, ὃς ἂν τὰς Λιτὰς
 ἀνήνηται καί τε στερρῶς ἀποείπῃ, ὥσπερ δὴ καὶ ἐνταῦθα τῷ Ἀχιλλεῖ ἕπεται καὶ
 κατὰ τῆς αὐτοῦ βαίνει κρατός, τοῦ Πατρόκλου στερήσασα, ὃν φίλην ἐκεῖνος
 ἐκάλεσε κεφαλήν. Καὶ σημείωσαι ὅτι καὶ ὅτε τις τοιαύτης φίλης κεφαλῆς
 στερηθῇ, καὶ τότε ἡ Ἄτη κατὰ κρᾶτα τοῦ τοιούτου βαίνει. Τὸ δὲ σχῆμα τοῦ
 κατὰ δ’ οὖν ἕτερόν γε πέδησεν, ὁμοιοῦταί πως τῷ εἰ γοῦν ἕτερός γε φύγῃσι.
 </comment>

<comment>
<ref>19.95 s.</ref> Τὸ δὲ ὃν ἄριστόν φασιν εἶναι οὐκ ἔστιν ἐνδοιάζοντος λόγου, περὶ
 Διὸς γὰρ τοῦτο λέγει, ἀλλὰ βαρυνομένου καὶ οὕτω σχηματιζομένου τὸν







 
 διστάζοντα. ὅλως γὰρ τὸ φασί ποτὲ μὲν ἐπὶ ἀγνοοῦντος ἢ καὶ διστάζοντος
 λέγεται, ποτὲ δὲ καὶ ἐπὶ ἀκριβῶς εἰδότος, ὡς καὶ ἐν Ὀδυσσείᾳ γέγραπται.
 ἐλλειπτικῶς δὲ ῥηθὲν τὸ φασί πολὺ ἐνταῦθα ἔχει τὸ σεμνόν. ἐμφαίνει γὰρ
 οὕτως, ὡς πάντες ἄριστον ὁμολογοῦσι τὸν Δία, δηλαδὴ ἄνδρες καὶ δαίμονες καὶ
 θεοί. παρέξεσται δὲ τὸ ἄριστον ἀνδρῶν καὶ θεῶν ἐκ τοῦ πατὴρ ἀνδρῶν τε
 θεῶν τε. Ὅτι ποικιλίαν καὶ ἐνταῦθα τῇ ποιήσει τεχνώμενος ὁ ποιητὴς διὰ παρενθέσεως μύθου τε καὶ ἱστορίας παραφέρει ὅπως τε τὸν Δία ἡ προσεχῶς
 εἰρημένη Ἄτη ἔβλαψεν, ὅτε ἡ Ἥρα ἐκεῖνον ἐν τοῖς κατὰ τὸν Ἡρακλέα ἠπάτησε, καὶ οἷα ἔπαθεν αὖθις ὑπὸ Διὸς ἡ Ἄτη. </comment>

<comment>
<ref>19.96 — 133</ref> Φησὶ γὰρ ὁ βασιλεὺς
 ἐκτιθέμενος αὐτὰ εἰς πλάτος οὕτω ἀλλ’ ἄρα καὶ τόν, ἤγουν τὸν Δία, Ἥρη,
 θῆλυς ἐοῦσα, δολοφροσύνῃσ’ ἀπάτησεν, ἤματι τῷ ὅτ’ ἔμελλε βίην
 Ἡρακληείην, τὴν καὶ ἀλλαχοῦ ῥηθεῖσαν, ἤγουν τὸν Ἡρακλέα, Ἀλκμήνη
 τέξεσθαι ἐϋστεφάνῳ ἐνὶ Θήβῃ. ἤτοι ὅ γ’ εὐχόμενος, ἤγουν ὁ μὲν δὴ Ζεὺς
 καυχώμενος, μετέφη πάντεσσι θεοῖσι: κέκλυτέ μευ πάντες τε θεοὶ πᾶσαί τε
 θέαιναι, ὄφρ’ εἴπω τά με θυμὸς ἐνὶ στήθεσσι κελεύει. σήμερον ἄνδρα φόωσδε,
 ἤγουν εἰς φῶς, μογοστόκος Εἰλείθυια, ἡ καὶ ἀλλαχόθεν κειμένη, ἐκφανεῖ, ὃς
 πάντεσσι περικτιόνεσσι, τοῖς Ἀργείοις δηλαδή, ὡς κατωτέρω δηλοῦται,
 ἀνάξει, ὅ ἐστι βασιλεύσει, τῶν ἀνδρῶν γενεῆς, οἵ θ’ αἵματος ἐξ ἐμεῦ εἰσι. τὸν
 δὲ δολοφρονέουσα προσηύδα πότνια Ἥρη: ψευστήσεις, οὐδ’ αὖτε τέλος μύθῳ
 ἐπιθήσεις. εἰ δ’ ἄγε νῦν μοι ὄμοσσον, Ὀλύμπιε, καρτερὸν ὅρκον, ἦ μέν,
 ἤγουν ὄντως δή, τόν, ὅ ἐστι τοῦτον, πάντεσσι περικτιόνεσσιν ἀνάξειν, ὅς κεν
 ἐπ’ ἤματι τῷδε πέσῃ μετὰ ποσσὶ γυναικὸς τῶν, ἤγουν τούτων, ἀνδρῶν, οἵ,
 κατὰ τὸν σὸν δηλαδὴ λόγον, σῆς ἐξ αἵματός εἰσι γενέθλης. ὣς ἔφατο, Ζεὺς δ'
 οὔ τι δολοφροσύνην ἐνόησεν, ἀλλ’ ὄμοσε μέγαν ὅρκον, ἔπειτα δὲ πολλὸν ἀάσθη.
 Ἥρη δ’ ἀί̈ξασα λίπεν ῥίον Οὐλύμποιο, καρπαλίμως δ’ ἵκετ’ Ἄργος Ἀχαιϊκόν,
 ἔνθ’ ἄρα ᾔδη, ὅ ἐστιν ἠπίστατο, ἰφθίμην ἄλοχον Σθενέλου Περσηϊάδαο, οὗ ὁ
 σχηματισμὸς κατὰ τὸ Πηληϊάδαο, ἣ δ’ ἐκύει, ὅ ἐστιν ἐνεκυμόνει κατὰ γαστρὸς
 φέρουσα, φίλον υἱόν, ὁ δ’ ἕβδομος εἱστήκει μείς, Αἰολικῶς, ἤγουν μήν. ἐκ








 
 δ’ ἄγαγε πρὸ φόωσδε καὶ ἠλιτόμηνον ἐόντα, Ἀλκμήνης δ’ ἀπέπαυσε τόκον,
 σχέθε δ’ Εἰλειθυίας. αὐτὴ δ’ ἀγγελέουσα, ἤγουν ἡ Ἥρα, Δία Κρονίωνα
 προσηύδα: Ζεῦ πάτερ, ἀργικέραυνε, ἔπος τί τοι, ἤγουν σοί, ἐν φρεσὶ θήσω:
 ἤδη ἀνὴρ γέγον’ ἐσθλός, ὃς Ἀργείοισιν ἀνάξει, Εὐρυσθεύς, Σθενέλοιο πάϊς
 Περσηϊάδαο, σὸν γένος: οὔ οἱ ἀεικὲς ἀνασσέμεν Ἀργείοισιν, οἷα δηλαδὴ
 κατηγμένῳ ἐκ σοῦ διὰ τὴν σήν ποτε Δανάην, ἐξ ἧς ὁ πατὴρ τούτου Περσεύς. ὣς
 φάτο, τὸν δ’ ἄχος ὀξὺ κατὰ φρένα τύψε βαθεῖαν. αὐτίκα δ’ εἷλ’ Ἄτην κεφαλῆς
 λιπαροπλοκάμου χωόμενος φρεσὶν ᾗσι καὶ ὄμοσε καρτερὸν ὅρκον, μή ποτ’ ἐς
 Οὔλυμπόν τε καὶ οὐρανὸν ἀστερόεντα αὖτις ἐλεύσεσθαι, ἤγουν ἐπανελθεῖν,
 Ἄτην, ἣ πάντας ἀᾶται, ὡς καὶ προγέγραπται. ὣς εἰπὼν ἔρριψεν ἄπ'
 οὐρανοῦ ἀστερόεντος χειρὶ περιστρέψας: τάχα δ’ ἵκετο ἔργ’ ἀνθρώπων, ἤγουν
 ταχὺ κατέπεσεν εἰς γῆν, τήν, ἤγουν διὰ ταύτην τὴν Ἄτην, αἰεὶ στενάχεσχ',
 ὅθ’ ἑὸν φίλον υἱὸν ὁρῷτο, ἤγουν βλέποι, ἔργον ἀεικὲς ἔχοντα ὑπ’ Εὐρυσθῆος
 ἀέθλων. </comment>

<comment>
<ref>19.134 — 8</ref> Εἶτα τοῦ μερικοῦ γινόμενος ὁ ῥήτωρ βασιλεύς, οὗ χάριν
 καὶ τὰ προγραφέντα ἐλάλησε, φησίν ὣς καὶ ἐγών, ὅτε μέγας Ἕκτωρ Ἀργείους
 ὀλέεσκεν ἐπὶ πρύμνῃσι νέεσσιν, οὐ δυνάμην λελαθέσθαι ἄτης, τὴν πρῶτον
 ἀάσθην. ἀλλ’ ἐπεὶ ἀασάμην, καί μευ φρένας ἐξέλετο Ζεύς, ὃ πολλαχοῦ
 ἡρμήνευται, ἂψ ἐθέλω ἀρέσαι δόμεναί τ’ ἀπερείσι’ ἄποινα, τὰ ἐν ταῖς Λιταῖς
 δηλαδὴ ὑπεσχημένα. </comment>

<comment>
<ref>19.139</ref> Εἶτα καὶ ἀξιῶν, ὅπερ ἐθέλει, ἐπάγει ἀλλ’ ὄρσευ
 πόλεμόνδε καὶ ἄλλους ὄρνυθι λαούς, οἷα πολέμαρχος. </comment>

<comment>
<ref>19.140 — 4</ref> Ἐφ’ οἷς καὶ
 περὶ τῶν δώρων δεξιῶς ῥητορεύων, καὶ πῇ μὲν ἀστείως ἀναρτῶν τὸν ἥρωα, πῇ
 δὲ ἄλλως ταχυτέρᾳ δόσει ἐλπιδοκοπῶν φησι δῶρα δ’ ἐγὼν ὅδε πάντα
 παρασχεῖν, ὅσσα τοι ἐλθὼν χθιζὸς ἐνὶ κλισίῃσιν ὑπέσχετο δῖος Ὀδυσσεύς. εἰ δ'
 ἐθέλεις, ἐπίμεινον ἐπειγόμενός περ Ἄρηος, δῶρα δέ τοι θεράποντες ἐμῆς ἀπὸ
 νηὸς ἑλόντες οἴσουσ', ὄφρα ἴδηαι, ἤγουν ἴδῃς, ὅ τοι, ὅ ἐστιν ὅτι σοι, μενοεικέα δώσω. Καὶ ὅρα ἐν τούτοις τὸ εἰ δ’ ἐθέλεις, ἐξ οὗ Ἀχιλλεὺς γνοὺς γνοὺς ὡς
 ἀναρτᾶται καὶ οὕτως ἡ δόσις, καὶ μὴ ἐθέλων ὤνιον ἐπικουρίαν ἀγεννῶς
 ἐκφωνῆσαι τοῖς Ἀχαιοῖς, ἐρεῖ καὶ αὐτὸς εὐγενῶς εἰς τοῦτο τὰ δηλωθησόμενα.








 
 Ὡς δὲ πολλὰ ἐκ τοῦ χωρίου τούτου χρήσιμα εἰς παρῳδίας καὶ παραπλοκάς, οὐκ
 ἀγνοεῖ ὁ εἰδὼς ἐπιλέγεσθαι. Ὅρα δὲ ὅτι καὶ τὸ χωρίον τοῦτο τῆς μυθώδους
 ἱστορίας μυρίαν ποικιλίαν ἔχει καὶ χρηστομαθείας γέμει. διδάσκει γὰρ δίχα τῶν
 ἄλλων καὶ ὅτι τὰ οὐράνια οὐκ οἶδεν ἄτην, εἰ καὶ τὸ μυθικὸν ἀνθρωποπαθὲς τῶν 
 Ἑλληνίων θεῶν ἀνῆγεν αὐτὴν ἀνωτάτω. ἀκολούθως δὲ καὶ τὴν γῆν χωρίον ἄτης
 εἶναι βούλεται, ὡς ἄνθρωπον μηδένα ἐκτὸς αὐτῆς εἶναι. καὶ τὸ τιμιώτατον δὲ
 τοῦ ὅρκου δείκνυσιν, ὃν καὶ μακρὰ λελυπημένος ὁ Ζεὺς οὐ παρεξῆλθε. καὶ νήφειν
 δὲ τὸν μέγαν ἄρχοντα βούλεται καὶ ἐν ἑαυτῷ εἶναι, ἵνα μή ποθεν ἀπάτην πάσχοι,
 καί ποτε καὶ ἐκ τῶν οἰκειοτάτων, ὡς ὁ Ζεὺς ὑπὸ Ἥρας παρήχθη φενακισθείς.
 παραδίδωσι δὲ καὶ τὰς γυναῖκας δεινὰς καὶ αὐτὰς εἶναί ποτε κατασοφίσασθαι.
 καὶ χρησμῶδες δέ τι σοφιστικὸν λόξωμα παρεμφαίνει, ἐν οἷς λέγει πᾶσι
 περικτιόνεσσιν ἀνάξειν τὸν σήμερον ἐκ Διὸς γεννηθέντα, ὅπερ ἐνοήθη μὲν ὑπὸ
 Διὸς περὶ Ἡρακλέος, ἐξέβη δὲ ἄλλως εἰς τὸν Εὐρυσθέα τὸν ἐν τῷ Ἀχαιϊκῷ
 Ἄργει γεγενημένον, ὃς υἱὸς μὲν Διὸς οὐκ ἦν, υἱοῦ δὲ ἔγγονος, τοῦ Περσέως
 δηλαδή. ὑποδηλοῖ δὲ καὶ τὸ τῆς βασιλείας μέγεθος, δι’ ἣν ὁ τοσοῦτος Ἡρακλῆς
 τῷ ἡκίστῳ ὑπέκειτο Εὐρυσθεῖ. παραδίδωσι δὲ καὶ τὸ μὴ ἐξ ἀνάγκης τοὺς
 ἀρχομένους ἐλάττονας παντὶ τρόπῳ εἶναι τοῦ ἄρχοντος. Ἡρακλῆς γὰρ
 ὑπακούων Εὐρυσθεῖ τῇ γοῦν ἀνδρίᾳ ὑπερέβαλεν. ἔτι δὲ καὶ τὸ μὴ ἐξ ἀνάγκης ἀεὶ
 καὶ ἐπὶ πᾶσι τὸν ἄρχοντα τὰ αἱρετὰ ποιεῖν αὐτῷ ἐν τοῖς ὑπ’ αὐτόν. ἰδοὺ γὰρ ἐν
 τοῖς κατὰ Ἡρακλέα οὐκ εὐστόχησεν ὁ Ζεὺς οὗ ἤθελε. διατυποῖ δὲ καὶ γυναικὸς
 ἦθος ζηλότυπον, οἷς ἡ Ἥρα ζήλῳ Ἀλκμήνης ῥᾳδιουργεῖ κατὰ τοῦ Διός, οὐ
 φιλοῦσα μὲν οὐδὲ τὸν Εὐρυσθέα ὡς Διὸς ἀπόγονον, κατὰ μέντοι τοῦ ἐξ
 Ἀλκμήνης κότον οὐ φατὸν τρέφουσα. κολάζει δὲ ὁ ποιητὴς ἐνταῦθα καὶ τὸ
 μεγάλα κατὰ τύφον φυσᾶν, ἐν οἷς τὸν Δία κομπάσαντα ψεύσασθαι λέγει ἐφ’ οἷς
 ἐνηβρύνετο. βούλεται δὲ καὶ συνορᾶν, ὅτε τις ὅρκον ποιεῖται, μὴ καὶ ψεύσηται.
 καὶ ἡ τοῦ μοιριδίου δὲ ἀνάγκη τῇ ἱστορίᾳ ταύτῃ παρεμφαίνεται. διὰ μὲν γὰρ τὸ
 σήμερον τῆς γεννήσεως, οὗ περίφρασις τὸ ἤματι τῷ κρατεῖ ὁ Εὐρυσθεύς, ὡς ὁ
 Ζεύς, τουτέστι τὸ εἱμαρμένον, ἐκύρωσε, καὶ μετ’ ἐκεῖνον οἱ Εὐρυσθεῖδαι τοὺς
 ἐξ Ἡρακλέος φυγαδεύοντες. διὰ μέντοι τὴν βουλὴν τοῦ αὐτοῦ Διὸς τὴν ὑπὲρ τοῦ







 
 Ἡρακλέος τὸ τῶν Ἡρακλειδῶν ὕστερον γένος καταχθὲν ὑπὸ Ἀθηναίων
 κατέσχε τοῦ Ἄργους, ἀπελάσαν τοὺς Εὐρυσθείδας. καὶ ἀλήθειαν δὲ τοῖς
 ἄρχουσιν ὑποτίθεται, οἷς ὁ βασιλεὺς ἐπὶ τοῖς δώροις ἀληθίζεται. καὶ τοὺς δῶρα
 λαμβάνοντας διδάσκει ὅπως καὶ ἐφ’ οἷς ληπτέον αὐτά, καὶ ὡς μετὰ μῆνιν
 ἐπιμελητέον πρᾳότητος καὶ μηδὲ ἐπιληστέον ἁμαρτάδος, μηδὲ φειστέον
 χρημάτων ἐπὶ συμφέροντι. οὕτω μεμέστωται τὸ χωρίον ὅλον ἀξίοις λόγου
 νοήμασιν. </comment>

<comment>
<ref>19.97</ref> Ἰστέον δὲ ὅτι τὸ Ἥρη θῆλυς ἐοῦσα παιδεύει χρῆναι μὴ
 πάνυ τὸ θῆλυ γένος μελέτην ἔχειν δολοφρονεῖν καὶ οὕτως ἐξαπατᾶν τοὺς
 οἰκείους. Καὶ ἄλλως δὲ εἰπεῖν, θαῦμά τι ὁ λόγος ὑποκρύπτει, ὡς καινὸν ὄν, εἰ
 τὸν ἐν ἅπασιν ὕπατον Δία, τὸν μητιέτην, θήλεια θεὸς ἐσοφίσατο. Ἀττικὸς δὲ
 καὶ Ἰωνικὸς ὁ σχηματισμὸς τοῦ Ἥρη θῆλυς, ὡς καὶ τὸ θῆλυς ἐέρση, καὶ
 τὸ πουλὺν ἐφ’ ὑγρήν. </comment>

<comment>
<ref>19.98</ref> Τὸ δὲ ἤματι τῷ δὶς ῥηθέν, ὡς καὶ τὸ
 καρτερὸν ὅρκον, καὶ τὸ ἄτην ἣ πάντας ἀᾶται καὶ ἕτερα, κατωτέρω
 σαφέστερον εἴρηται ἐν τῷ ἐπ’ ἤματι τῷδε. </comment>

<comment>
<ref>19.99</ref> Εὐστέφανον δὲ τὴν Θήβην
 λέγει ἀντὶ τοῦ εὐτείχεα, διὰ τὰς πύργων στεφάνας, ἢ ὡς πολλὰ
 στεφανωσαμένην ἐν ἀγῶσι πολεμικοῖς τε καὶ ἑτεροίοις, ὁποίαν τινὰ καὶ τὴν
 Κρότωνα ὁ Περιηγητὴς ἱστορεῖ. ἴσως δὲ καὶ τὴν κύκλῳ ἀγαθοῖς οἷον
 στεφανουμένην. τάχα δὲ καὶ ὁμωνύμως τῇ ἡρωί̈νῃ Θήβῃ εὐκόσμῳ εὐστέφανον
 Θήβην καὶ τὴν πόλιν καλεῖ. τὸ δὲ τοιοῦτον σχῆμα τῆς ὁμωνυμίας μιμεῖται
 μάλιστα Πίνδαρος. ὅτι δὲ ἡ στεφάνη καὶ γυναικεῖον κόσμον δηλοῖ, εὑρήσεις καὶ
 παρὰ τῷ Αἰλιανῷ. Ἰστέον δὲ καὶ ὅτι οὐκ ἐξ ἀνάγκης ἐκ τοῦ ἐϋστέφανος φαίνεται χρῆσις εἶναι στεφάνου παρὰ τῷ ποιητῇ. σύνθεσις γὰρ καὶ ποιὰ παραγωγὴ
 ἐκ τῆς Ὁμηρικῆς στεφάνης παρήγαγε τὴν ἐϋστέφανον. ὡς γὰρ τιμὴ ἔντιμος καὶ
 τὰ ὅμοια, οὕτω καὶ στεφάνη εὐστέφανος. Τὸ δὲ πάντεσσι θεοῖσι, καὶ τὸ
 πᾶσαι θέαιναι, καὶ τὸ ψευστήσεις καὶ ἐπιθήσεις, καὶ τὸ πάντεσσι
 περικτιόνεσσι, καὶ τὸ φρεσὶν ᾗσι παρισοῦνται κατὰ κάλλος ὑπὸ τοῦ







 
 βασιλέως, ἀναλόγως οἷς χαριέντως διηγεῖται. </comment>

<comment>
<ref>19.101</ref> Οὐ πόρρω δὲ κάλλους
 καὶ παραβολῆς προοιμίῳ πρεπούσης καὶ τὸ πάντες θεοὶ πᾶσαί τε θέαιναι, ἐξ
 οὗπερ εἰλῆφθαι δοκεῖ καὶ τῷ ῥήτορι τὸ τοῖς θεοῖς πᾶσι καὶ πάσαις. </comment>

<comment>
<ref>19.103</ref>
 Τὸ δὲ φόωσδε ἐκφανεῖ λαμπρότερον τοῦ ἐκ δ’ ἄγαγε πρὸ φόωσδε διὰ τὸ
 ἐκφανεῖ. ἄλλως μέντοι ἐκεῖνο σαφέστερον. ὃ δὲ δηλοῖ ἐκεῖ ἡ ἐκ πρόθεσις,
 τοῦτο καὶ ἐνταῦθα ἐν τῷ ἐκφανεῖ. Ἡ δὲ Εἰλείθυια ὅτι καὶ πληθυντικῶς λέγεται,
 δηλοῖ μετ’ ὀλίγα τὸ σχέθεν Εἰλειθυίας, ἃς ὁ μῦθος θυγατέρας Ἥρας οἶδεν,
 ὡς καὶ ἀλλαχοῦ ἠλληγόρηται. </comment>

<comment>
<ref>19.104</ref> Περικτίονες δὲ περίοικοι, πέριξ κτίσαντες οἰκήσεις. Δοκεῖ δὲ προϋπάρχειν αὐτοῦ ῥῆμα τὸ κτίω, ἐξ οὗ καὶ οἱ ἐν τῇ
 Τραγῳδίᾳ κτίται, ὅπερ ἐστὶ κτήτορες, ἴσως δὲ καὶ ὁ κτίλος καὶ κύριον ἡ Κτιμένη
 καὶ τὸ ἐϋκτίμενον πτολίεθρον καὶ ἡ ἐϋκτιμένη ἀλωή. κεκίνηται δὲ τὸ τοιοῦτον 
 ῥῆμα, καθὰ καὶ τὸ κτίζω, ἀπὸ τοῦ κτῶ. Σημείωσαι δὲ ὅτι καθ’ Ἡρῳδιανόν, ὡς
 ὁ κηδεμών, οὕτως ὀξύνεται καὶ ὁ περικτιὼν καὶ ὁ ἀμφικτυών, ὧν καὶ βραχεία,
 φησίν, ἡ παραλήγουσα. τὸ μέντοι Ἠλεκτρύων ἐκεῖνος βαρύνει ὁμοίως τῷ
 Ἀμφιτρύων. εἰ δὲ ἄλλοις ἄλλα περὶ τούτων δοκεῖ, οὐδὲν αὐτὸ πρὸς τὰ νῦν.
 </comment>

<comment>
<ref>19.105</ref> Τὸ δὲ αἵματος ἐξ ἐμεῦ παραφράσασα Ἥρα ἔφη τὸ οἳ σῆς ἐξ αἵματός
 εἰσι γενέθλης, φράσασα ἐκείνη σαφέστερον, ἔτι δὲ πάνυ γοργῶς Εὐρυσθεύς, τὸ
 σὸν γένος. </comment>

<comment>
<ref>19.107</ref> Τοῦ δὲ ψευστήσεις προϋπάρχει ὁ ψευστός, ὡς καὶ τοῦ
 ἀνηκουστήσεις ὁ ἀκουστός. </comment>

<comment>
<ref>19.108</ref> Τὸ δὲ εἰ δ’ ἄγε νῦν παρακελευσματικόν
 ἐστι ὡς καὶ ἐν ἄλλοις πολλοῖς. Καρτερὸς δὲ ὅρκος οὐ μόνον συνήθως ὁ
 ἰσχυρός, ἀλλὰ καὶ ὁ παράμονος, ᾧ λόγῳ καὶ καρτερεῖν τις ἀντὶ τοῦ ἀναμένειν








 
 λέγεται, ἔτι δὲ καὶ ἀποκαρτερεῖν, ὁ ποινῆς εἶδός τι ἦν παρὰ τοῖς πάλαι. </comment>

<comment>
<ref>19.110</ref>
 Ἐν δὲ τῷ ὅς κεν πέσῃ μετὰ ποσσὶ γυναικός εὐσχημόνως καὶ σεμνῶς καὶ
 γοργῶς καὶ σαφῶς, εἰ καὶ ἄλλως μυστικῶς πως, ἔφρασε τὴν λοχείαν. ἔστι δὲ τὸ
 μετὰ ποσσίν ἀντὶ τοῦ μεταξὺ ποδῶν. ὅτι δὲ τὸ πεσεῖν καὶ ἐπὶ τοκετοῦ λέγεται,
 δηλοῖ καὶ ὁ διϊπετὴς ποταμός, ῥηθεὶς οὕτως, ὡς ἐκ Διὸς πεσὼν μυθικῶς, ἤτοι
 γεννηθείς. ἡ μέντοι ἀλληγορία τὸ τοιοῦτον διϊπετὲς ἄλλως πρὸς ἀλήθειαν
 συμβιβάζει, ὡς ἐν οἰκείῳ τόπῳ δηλοῦται. </comment>

<comment>
<ref>19.113</ref> Μέγας δὲ ὅρκος διὰ τὰ
 κατὰ σχῆμα σιωπῆς δῆθεν ὀμωμοσμένα, Στύγα δηλαδὴ καὶ τὰ τοιαῦτα, ὃς οὕτω
 καρτερὸς καὶ γενναῖος, ὡς μὴ ἂν παραβαθῆναι. σεβάσμιος γὰρ καὶ αὐτοῖς μύθοις
 ὁ ὅρκος. διὸ καὶ ὁ κατ’ αὐτοὺς Ζεύς, εἰ καὶ ἄχος αὐτὸν ὀξὺ κατὰ φρένας ἔτυψε
 καὶ χώετο φρεσὶ καὶ στενάχεσκεν αἰεὶ κακούμενον ὁρῶν ὑπ’ Εὐρυσθέως τὸν
 φίλον υἱὸν Ἡρακλέα, ὅμως οὐκ ἔθετο τὸ οἰκεῖον ἔπος παλινάγρετον οὐδ'
 ἀπατηλόν, ἐπεὶ μέγαν, ὡς ἐρρέθη, ὅρκον ἅπαξ ὤμοσεν, οὐδὲ τὸ τοῦ Εὐριπίδου
 περιῆλθεν αὐτόν, τὸ ἡ γλῶσσ’ ὀμώμοκεν, ἡ δὲ φρὴν ἀνώμοτος. καὶ οὕτω μὲν
 τιμᾷ τὸν ὅρκον ὁ Ζεύς. εἰ δὲ μόνον τῇ κεφαλῇ κατένευσε, τάχ’ ἂν οὐκ ἂν
 τοιοῦτος ἦν. ὅθεν καὶ ἡ Ἥρα ἐν ταύτῃ τῇ ὑποθέσει καὶ ὑποσχέσει οὐ κατανεῦσαι
 αὐτὸν ἐζήτησεν, ὡς ἡ Θέτις, ἀλλ’ ἐπὶ τὸ ἰσχυρότερον, τὸν ὅρκον, ἀπεῖδε. Τὸ δὲ
 πολλὸν ἀάσθη νοῦν οὐκ ὀλίγον ἔχει. ἀάσθη γὰρ κατὰ πολὺ ὁ Ζεὺς καὶ ὡς ὑπὸ
 γυναικὸς ἀπατηθεὶς καὶ ὡς ἀσυντηρήτως ὀμόσας καὶ ὡς τὸν φίλον υἱὸν κακῶς
 πάσχοντα βλέπων. </comment>

<comment>
<ref>19.114</ref> Τὸ δὲ ἀί̈ξασα ἐκτεταμένην ἔχει διὰ μέτρον τὴν
 ἄρχουσαν. </comment>

<comment>
<ref>19.115</ref> Ἄργος δὲ Ἀχαιϊκόν, τὸ τῶν περικτιόνων δηλαδή, ὅπερ
 οἱ μεθ’ Ὅμηρον Ἀχαϊκὸν γράφουσι, τὸ ἐν Πελοποννήσῳ λέγει,
 Ἀχαιϊκὸν ῥηθὲν πρὸς διαστολὴν τῶν ἄλλων. πολλὰ γάρ εἰσιν, ὡς καὶ ἐν τοῖς
 τοῦ Περιηγητοῦ δεδήλωται. ὅτι δὲ Ἀργεῖος ἀνέκαθεν ὁ Ἡρακλῆς διὰ τὴν
 μητέρα Ἀλκμήνην Μιδεᾶτιν οὖσαν, ἱστορεῖ πρὸς ἄλλοις Πίνδαρος. </comment>

<comment>
<ref>19.116</ref>
 Ἰφθίμη δὲ καὶ νῦν γυνὴ ἡ καὶ δαί̈φρων. </comment>

<comment>
<ref>19.117</ref> Τὸ δὲ ἐκύει φίλον υἱόν ἀντὶ







 
 τοῦ ἐνεκυμόνει, ὡς καὶ προείρηται. Τὸ δὲ εἱστήκει ἐκ τοῦ ἑστήκει
 ὑπερσυντελίκου γέγονε πλεονασμῷ τοῦ <rs type="waw">ι</rs> . </comment>

<comment>
<ref>19.118</ref> Ἐν δὲ τῷ πρὸ φόωσδε ἡ
 <rs type="waw">προ</rs> πρόθεσις τὸ πρὸ καιροῦ τὸν Εὐρυσθέα γεννηθῆναι δηλοῖ. ἦν γὰρ ἠλιτόμηνος,
 ὅ ἐστιν ἀλιτήσας, ἤγουν ἁμαρτών, ἀποτυχὼν τῶν συνήθων ἐννέα τοῦ τοκετοῦ
 μηνῶν. Ἰστέον δὲ ὅτι ὁ μὲν Ὁμηρικὸς οὗτος ἠλιτόμηνος παῖς τετελεσφόρηται
 καθὰ μάλιστα πρὸ αὐτοῦ ὁ Ἡρακλῆς, εἰ καὶ ἐπέσχε τὸν αὐτοῦ τοκετὸν ἡ Ἥρα.
 τὸ δὲ παρὰ τοῖς ὕστερον ἄμβλωμα καὶ ἔκτρωμα οὐ τοιοῦτόν ἐστιν. ὧν πρωτότυπα τὸ ἀμβλῶσαι καὶ ἐκτρῶσαι, περὶ ὧν φασιν οἱ παλαιοὶ οὕτω: ἀμβλῶσαι τὸ
 φθεῖραι βρέφος ἐν γαστρί, καὶ ἀμβλωθρίδιον τὸ τοιοῦτον, ἐκτρῶσαι δὲ καὶ
 ἔκτρωμα τὸ μήπω τετυπωμένον. Ἐνταῦθα δὲ φέρεται λῆρος μυθικός, ὡς ἄρα αἱ
 Μοῖραι Ἀλκμήνης ὠδινούσης τὰς χεῖρας συνεῖχον, γαλῆς δὲ παρελθούσης
 ἀπέλυσαν, ὅτε καὶ τεχθέντος Ἡρακλέος ἐνομίσθη γαλῆν αὐτῷ εἶναι τροφόν.
 ὅθεν ἀνέκειτο ἡ γαλῆ τῷ Ἡρακλεῖ. Καὶ σημείωσαι ὅτι οὐκ ἠγνόησεν ὁ ποιητὴς ζωογονεῖσθαι τὰ ἑπτάμηνα. </comment>

<comment>
<ref>19.119</ref> Τοῦ δὲ ἀπέπαυσε τόκον
 διασαφητικόν τι τὸ σχέθε δ’ Εἰλειθυίας, ἤγουν ἐπέσχε τὴν γέννησιν πρὸς
 καιρὸν καὶ οὕτως ἔπαυσε τὸν τόκον οἷα προϊσταμένη τῶν Εἰλειθυίων, καθὰ προδεδίδακται. </comment>

<comment>
<ref>19.121</ref> Τὸ δὲ ἀργικέραυνε δοκεῖ μυκτῆρά τινα ἔχειν, εἴπερ ὁ
 ἀργικέραυνος καὶ φρικτὸς οὕτω πέπαικται. </comment>

<comment>
<ref>19.124</ref> Τὸ δὲ ἀργικέραυνε δοκεῖ
 μυκτῆρά τινα ἔχειν, εἴπερ ὁ ἀργικέραυνος καὶ φρικτὸς οὕτω πέπαικται. </comment>

<comment>
<ref>19.124</ref>
 Τὸ δὲ σὸν γένος ἀστεῖον ὁμώνυμόν ἐστιν. ἄλλως γὰρ γένος Διὸς Ἡρακλῆς
 καὶ ἄλλως Εὐρυσθεύς, ὡς προείρηται. </comment>

<comment>
<ref>19.125</ref> Ὀξὺ δὲ ἄχος ὡς οἷά τι βέλος ἢ
 ξίφος. διὸ προσφυῶς ἐπῆκται τὸ τύψε. </comment>

<comment>
<ref>19.126</ref> Τὸ δὲ ἐκ κεφαλῆς
 λιπαροπλοκάμου ἀμφιβάλλεται, ἆρά γε τῆς κεφαλῆς τῆς Ἄτης εἷλεν ὁ Ζεὺς
 αὐτήν. ἀλλὰ οὔποτέ τινες κεφαλῆς ῥιπτοῦνται, φασί, παρ’ Ὁμήρῳ, ἀλλ’ ἢ
 ποδός, ὡς Ἀστυάναξ. πῶς δὲ καὶ λιπαροκρήδεμνος ἡ τοὺς βλαπτομένους
 ξηραίνουσα; ἀλλὰ τὴν Διός, φασίν, ἐρεῖ τις κεφαλήν, ἀφ’ ἧς ἑλὼν τὴν Ἄτην
 ἔρριψεν, ὡς εἰωθυῖαν περὶ τὰς κεφαλὰς βαίνειν. ἀλλ’ οὐ λέγει πλοκάμους ἐπὶ







 
 ἀνδρῶν, εἰ μὴ ἄρα πλοχμούς, ὡς τὸ πλοχμοί, οἳ χρυσῷ καὶ ἀργύρῳ
 ἐσφήκωντο. ἄδηλον οὖν ποίαν λέγει κεφαλήν. ἔοικε δὲ τὴν τοῦ Διὸς λέγειν
 μάλιστα πιθανώτερον, ὡς τῆς Ἄτης θελούσης ὑπὲρ κεφαλῆς ἀεὶ εἶναι. διὸ καὶ 
 ῥιφεῖσα κατ’ ἀνδρῶν κράατα βαίνει. Λιπαροπλόκαμος δὲ ἡ Ἄτη κατά τινας
 παλαιούς, οὐχ’ ὅτι τοιοῦτοι οἱ βλαπτόμενοι, αὐχμῶσι γὰρ ἐκεῖνοι, ὡς ἐρρέθη,
 ἀλλ’ ὅτι αὐτὴ μυθικῶς τοιαύτη ἦν ὡς θεά. οὕτω καὶ ὁ Ὕπνος αὐτὸς ἐγρηγορὼς
 ὑπνοῦν τοὺς ἄλλους ποιεῖ. </comment>

<comment>
<ref>19.128</ref> Τὸ δὲ μή ποτ’ ἐς Οὔλυμπον καὶ οὐρανόν
 εἶχεν Ὅμηρος γράψαι μή ποτε Ὄλυμπόνδε, δόξαν δὲ αὐτῷ, ἔγραψε τὸ
 ἰσοδύναμον. Τὸ δὲ ἀστερόεντα πρὸς διαστολὴν Ὀλύμπου ἐρρέθη. αὐτὸς γὰρ
 ὄρος ὢν οὐ τοιοῦτός ἐστιν, ὡς δηλοῖ ἀνωτέρω τὸ ῥίον Οὐλύμποιο. Τὸ δὲ μὴ
 ἐπανελθεῖν ἄνω τὴν Ἄτην προείληπται ὡς πρωθύστερον. ἐχρῆν γὰρ πρῶτον 
 ῥιφῆναι αὐτήν, εἶτα ῥηθῆναι τὸ μήποτ’ αὐτὴν αὖτις ἐλεύσεσθαι. </comment>

<comment>
<ref>19.129</ref> Φασὶ
 δὲ εἰς Ἴλιον κατενηνέχθαι ῥιφεῖσαν τὴν Ἄτην, διὸ καὶ Ἄτης λόφος ἐκεῖ, οὗ ὁ
 Λυκόφρων μέμνηται. τοῦτο δὲ ἀστείως πέπλασται διὰ τὰς μεγάλας ἄτας, ἃς ἐκ
 Διὸς οἱ Τρῶες ἔπαθον, ὧν ἕνεκα καὶ Ἰλιὰς κακῶν πεπαροιμίασται. Ἰστέον δὲ
 ὅτι τε Ὄλυμπος καὶ κύριον ὄνομα ἦν αὐλητοῦ τινος, οὗ νόμος ὀδυρτικὸς
 περιῄδετο, καθὰ δηλοῖ καὶ ὁ Κωμικὸς ἐν τῷ ξυναυλίαν κλαύσωμεν Οὐλύμπου
 νόμον, καὶ ὅτι τὸ μὲν αὖτις Ἰωνικόν, κοινὸν δὲ τὸ αὖθις, ταὐτὸν δὲ τούτοις
 τὸ πάλιν. αὐτὰ δὲ ὁμοῦ τὰ τρία δηλοῦσι τὸ εἰς τοὐπίσω, οὗ δὴ δευτερώματος
 ὄντος εἴληπται παρὰ τοῖς ὕστερον τὸ πάλιν ἁπλῶς ἀντὶ τοῦ ἐκ δευτέρου.
 </comment>

<comment>
<ref>19.131</ref> Τὸ δὲ χειρὶ περιστρέψας ταὐτὸν μέν ἐστι τῷ περιδινήσας, δηλοῖ δὲ ἢ
 πολλὴν ἐλαφρότητα τῆς Ἄτης, ἢ πολλὴν δύναμιν τοῦ Διός, εἰ τὴν τοιαύτην
 οὕτω καταρριπτεῖ. Ταχὺ δὲ ἵκετο κάτω ἡ Ἄτη διὰ τὴν φύσιν τῶν ἄνωθεν κάτω







 
 ἱεμένων βαρημάτων. Ἔργα δὲ ἀνθρώπων λέγει τὰ ἐφ’ οἷς ἡ Ἄτη ἐκείνων
 καθικνεῖται. </comment>

<comment>
<ref>19.132</ref> Τοῦ δὲ αἰεὶ στενάχεσκεν ἑρμηνεία τὸ ὅτε τὸν ἴδιον υἱὸν
 ὁρῷτο. λέγει γὰρ ὡς αἰεὶ ἔκλαιεν, ὅτε τὸν Ἡρακλῆν ἴδοι ἀεθλεύοντα.
 </comment>

<comment>
<ref>19.133</ref> Ἔργον δὲ ἀεικὲς τὸ μὴ κατὰ τὰ λοιπὰ ἔργ’ ἀνθρώπων τὰ ἀνωτέρω
 κείμενα, μάλιστα δὲ ἔργον ἀτηρόν, οὗ καὶ αὐτοῦ ὡς ἔργου ἀνθρωπίνου ἡ Ἄτη
 καθίκετο ἀεικιζομένη. </comment>

<comment>
<ref>19.134</ref> Μέγας δὲ τῷ βασιλεῖ νῦν λέγεται ὁ Ἕκτωρ
 πρὸς ἐρεθισμὸν τοῦ Ἀχιλλέως εἰς μάχην. </comment>

<comment>
<ref>19.135</ref> Τὸ δὲ ὀλέεσκον
 πλεονασμὸν ἔχει τοῦ <rs type="waw">ε</rs> τοῦ ἐν τῇ προπαραληγούσῃ. </comment>

<comment>
<ref>19.136</ref> Τὸ δὲ ἣν πρῶτον
 ἀάσθην, ἤγουν ἐβλάβην, πρὸς διαστολὴν εἴρηται τῆς ἐνεργοῦς Ἄτης, ἣ πάντας
 ἀᾶται. Αὕτη μὲν γὰρ οἷά τις οὐσία θεία νοείται κατὰ τὸν μῦθον. ἣν δὲ ὁ Ζεὺς
 ἐβλάβη. ποιότης ἐστὶ παθητική, πρόβλημα οὖσα καὶ ἐνέργημα τῆς αὐτὸ
 ἐνεργούσης Ἄτης. Τὸ δὲ ἀάσθην ἀασάμην κατωτέρω εὐθὺς λέγει. Ἔνθα κατὰ
 τὴν παράδοσιν τῶν παλαιῶν μετὰ τὸν στίχον τοῦ ἐπεὶ ἀασάμην προηνέγκατο
 Διοσκουρίδης, ὁ Ἰσοκράτους μαθητής, καὶ ἕτερον στίχον τοῦτον ἢ οἴνῳ μεθύων
 ἤ μ’ ἔβλαψαν θεοὶ αὐτοί. δι’ οὗ στίχου βαρὺς ψόγος μέθης ἐμφαίνεται, εἰς τὴν
 αὐτήν, φασί, τιθεὶς πλάστιγγα τὴν μέθην τῇ θεομηνίᾳ. </comment>

<comment>
<ref>19.138</ref> Τὸ δὲ
 ἀρέσαι καὶ νῦν ἀντὶ τοῦ ἁρμοσθῆναι, φιλιωθῆναι, εἰς ἀρθμὸν καὶ φιλίαν
 ἐλθεῖν. παθητικῶς δὲ τὰ πλείω τὸ ῥῆμα τοῦτο προφέρεται. Τὸ δὲ δόμεναι
 πέπαικταί τινι παλαιῷ ἀτιμουμένῳ διὰ πενίαν ἐν τῷ εἰπεῖν: οὐκ ἔχω δόμινι,
 οὐδὲ γὰρ ἔχω δόμεναι. </comment>

<comment>
<ref>19.139</ref> Τὸ δὲ ὄρσευ ἐγγὺς τοῦ ὄρω ῥήματος







 
 πρωτοτύπου ἤπερ τὸ ὄρνυθι. Ἀστεῖος δὲ καὶ δεξιώτατος ὁ τοῦ βασιλέως
 ἐνταῦθα λόγος. εἰπόντος γὰρ Ἀχιλλέως τῷ βασιλεῖ ἀλλ’ ἄγε, θᾶσσον ὄτρυνον
 πόλεμόνδε Ἀχαιούς ὁ βασιλεὺς ἀξιωματικῶς μὲν ἀλλ’ ὄρσευ φησί,
 μονονουχὶ λέγων, ὡς ἰδοὺ σὲ πρῶτον ὀτρύνω πόλεμόνδε. φιλικῶς μέντοι ἐπάγει
 τὸ καὶ ἄλλους ὄρνυθι, ὡς οἷα δηλαδὴ ἐμοὶ ὑποστρατηγῶν. καὶ ἄλλως δὲ
 σεμνότερον εἰπεῖν, δοκεῖ λέγειν ὁ βασιλεύς, ὅτι οὔτε σέ, ὦ Ἀχιλλεῦ, ὀτρυνῶ,
 οὔτε τοὺς ἄλλους, ἀλλὰ σοὶ τὸ πᾶν ἐγκλίνω. σύ τε γὰρ αὐθόρμητος μάχου καὶ
 τοὺς ἄλλους ὄρνυθι πολεμαρχῶν. </comment>

<comment>
<ref>19.140</ref> Τὸ δὲ δῶρα δ’ ἐγὼ ὅδε πάντα
 παρασχεῖν ἐλλειπτικῶς εἴρηται ἀντὶ τοῦ ἐγὼ οὗτός εἰμι ὥστε παρασχεῖν, ἢ
 ἕτοιμός εἰμι, ἢ ἐγγυῶμαι παρασχεῖν, ἤ τι τοιοῦτον. Σημείωσαι δὲ ὅτι τὸ μὲν
 ἐγὼν ὅδε ταὐτολογήσας ἐδίπλωσεν εἰς σύστασιν προσωπικήν. Τὸ δὲ πάντα
 παρασχεῖν κατὰ ἔλλειψιν εἶπεν, ἵνα ἐμφήνῃ τὴν τοῦ πρᾶξαι σπουδήν, ὡς μὴ
 δέον ὂν λόγοις ἐμβραδύνειν τὸν πράττειν ταχύν. Τὸ δὲ παρασχεῖν εἴη ἂν ταὐτὸν
 τῷ ἐγγὺς σχεῖν σοῦ ὡς ἐπὶ δόσει. </comment>

<comment>
<ref>19.141</ref> Τὸ δὲ χθιζός ἀντὶ τοῦ κατὰ τὴν
 προσεχῶς παρελθοῦσαν νύκτα, εἰς ἣν περατοῦται ἡ χθὲς ἡμέρα. Τὸ δὲ
 ὑπέσχετο Ὀδυσσεύς σεμνύνει τὸν ἥρωα ὡς αὐτὸν ὑπερέχοντα τῶν ἐν ταῖς
 Λιταῖς πρέσβεων. </comment>

<comment>
<ref>19.142</ref> Τὸ δὲ ἐπειγόμενός περ Ἄρηος παρῳδεῖται ἐν τῷ
 ἐπειγόμενός περ ὁδοῖο, ἤγουν ἔπειξιν ἔχων ὁδοῦ. </comment>

<comment>
<ref>19.143</ref> Θεράπων δέ, εἰ
 καί, ὥς που προεγράφη, δοῦλον ὁπλοφόρον δηλοῖ κατὰ Κρητῶν γλῶτταν, ἀλλὰ
 παρὰ τῷ ποιητῇ οὐδαμοῦ θεράποντες οἱ δοῦλοι, ἀλλὰ τῶν φίλων οἱ δραστικώτεροι, ὡς καὶ ἐνταῦθα φαίνεται ἐν τῷ δῶρα δὲ θεράποντες ἑλόντες οἴσουσιν,
 οἵπερ εἰσὶν οἱ Νεστορίδαι καὶ ὁ Μέγης καὶ ὁ Θόας καὶ ὁ Μηριόνης καὶ ἄλλοι.
 </comment>

<comment>
<ref>19.144</ref> Τὰ δὲ ἀπερείσια δῶρα προσφυῶς καὶ μενοεικέα φησίν, οἷς δηλαδὴ τὸ
 μένος εἴξει τὸ τοῦ Ἀχιλλέως. </comment>

<comment>
<ref>19.79</ref> Ἰστέον δὲ καὶ ὅτι τὸ μὲν καλὸν
 ἀκουέμεν, οὐδὲ ἔοικεν ὐββάλλειν καὶ ἑξῆς, προσοχὴν ἐπὶ λόγῳ δηλοῖ. </comment>

<comment>
<ref>19.90</ref>







 
 ®Τὸ δὲ ἀλλὰ τί κεν ῥέξαιμι καὶ ἑξῆς, μεταμέλου εἰσὶ λόγοι. </comment>

<comment>
<ref>19.103</ref> Τὸ δὲ
 σήμερον ἄνδρα φόωσδε καὶ ἑξῆς, καὶ τὸ ἤδη ἀνὴρ γέγον’ ἐσθλός καὶ ἑξῆς,
 χρήσιμον εἰς γεννήσεις εὐγενεῖς. </comment>

<comment>
<ref>19.107</ref> Τὸ δὲ ψευστήσεις καὶ ἑξῆς, οἰκεῖον
 ἐπί τινος μὴ ἀληθεύοντος. </comment>

<comment>
<ref>19.132</ref> Τὸ δὲ αἰεὶ στενάχεσκε καὶ ἑξῆς, πένθιμον
 ἐπὶ παιδὶ δυστυχεῖ. </comment>

<comment>
<ref>19.137</ref> Τὸ δὲ ἐπεὶ ἀασάμην ἕως τοῦ ἐθέλω ἀρέσαι
 μεταμελητικὸν καὶ αὐτό. </comment>

<comment>
<ref>19.139</ref> Τὸ δὲ ὄρσευ πόλεμόνδε καὶ ἑξῆς,
 ὀτρυντικόν ἐστιν εἰς μάχην. </comment>

<comment>
<ref>19.140</ref> Δώρων δὲ ὑποσχετικὸν τὸ δῶρα δ’ ἐγὼν
 ὅδε καὶ ἑξῆς. </comment>

<comment>
<ref>19.142</ref> Τὸ δὲ εἰ δ’ ἐθέλεις ἐπίμεινον καὶ ἑξῆς, φιλοφρονητικόν
 ἐστιν. Ὅτι μέλλων ὁ Ἀχιλλεὺς τῷ περὶ τῶν δώρων λόγῳ ἐπιβαλεῖν
 ἀκολούθως, οἷς προσεχῶς ἔφη ὁ βασιλεύς, φθάνει σεμνύνων ἐκεῖνον ἐντίμοις
 προσφωνήσεσιν, ὑπαγόμενος οὕτω τὸν δωρησόμενον. </comment>

<comment>
<ref>19.146</ref> Φησὶ γὰρ
 Ἀτρείδη, κύδιστε, ἄναξ ἀνδρῶν, Ἀγάμεμνον. εἶτα μεταχειριζόμενος τὸν
 λόγον δεξιώτατα οὔτε παραιτεῖται τὰ δῶρα, ἵνα μὴ δοκῇ ἐκφαυλίζειν αὐτά,
 οὔτε ζητεῖ, ὅπως μὴ ἐπὶ μισθῷ φαίνηται πολεμῶν, ἢ καὶ φιλοκτέανος ὤν, ὃ
 φθάσας αὐτὸς τῷ βασιλεῖ προσωνείδισεν, ἀλλ’ αὐτὰ μὲν τῇ τοῦ βασιλέως
 ἀνατίθησιν ἐξουσίᾳ, αὐτὸς δὲ ἐπὶ φίλου ἐκδικήσει ἐθέλει μάχεσθαι, θεὶς ἐν
 παρέργῳ τὰ δῶρα. </comment>

<comment>
<ref>19.147 s.</ref> Λέγει οὖν δῶρα μὲν αἴ κ’ ἐθέλῃσθα 
 παρασχέμεν, ὡς ἐπιεικές, ἤ τ’ ἐχέμεν, παρὰ σοί, ἤτοι παρὰ τῇ σῇ ἐξουσίᾳ
 κεῖται, καὶ τὰ ἑξῆς. τοῦτο δὲ καὶ πᾶς ἂν εἴποι ὁ εὐεργεσίαν ἢ δῶρα ἐλπίσας
 παρά τινος. ἡ δὲ τῶν δώρων ποιότης καὶ ποσότης ἐγράφη ἐν ταῖς Λιταῖς.
 Σημείωσαι δὲ τὸ ὡς ἐπιεικές, ὅμοιον ὂν πρὸς τὸ μενοεικέα, δι’ οὗ ἐμφαίνει,
 ὅτι οὐ μόνον οὐ παραιτεῖται τὰ δῶρα, ἀλλὰ καὶ ἀποφαίνεται ὡς ἐπιεικές, ἤτοι
 πρέπον ἐθέλειν λαβεῖν αὐτά. ἔστι δὲ τὸ ἐπιεικὲς ταὐτὸν τῷ ὡς ἐπέοικε, κατὰ
 τὸ τιμὴν ἥν τιν’ ἔοικε, τὸ ἐν τῇ γʹ ῥαψῳδίᾳ ῥηθέν. Ὅρα δὲ καὶ ἐνταῦθα τὰ
 Ἰωνικὰ σύντομα πάρισα, τὸ παρεχέμεν καὶ ἐχέμεν, καὶ ὅτι ἔχειν μὲν
 τὸ ἐν ἑαυτῷ κεκτῆσθαι, παρέχειν δὲ τὸ πλησίον τοῦ ληψομένου ἔχειν. ὁ γὰρ
 δωρούμενός τινι οὐκέτι μὲν αὐτὸς ἔχει ὡς οἷον ἐντὸς ἑαυτοῦ, πλησίον δὲ ἄλλου
 ἔχει, ἤδη δὲ καὶ ἑαυτοῦ, κατὰ ἐγγύτητα τῆς <rs type="waw">παρα</rs> προθέσεως, τῇ σχέσει τῇ







 
 φιλικῇ. εἰ γὰρ παρ’ αὐτῷ ἐστι τῇ ἑταιρίᾳ ὁ τὸ δῶρον λαβών, καὶ τὸ δῶρον ἄρα
 παρ’ αὐτῷ ἐστι. </comment>

<comment>
<ref>19.148</ref> Τὸ δὲ παρὰ σοί γράφεται καὶ πάρα σοί, ἵνα λέγῃ
 ὅτι πάρεστι καὶ ἔξεστί σοι. δύναται δὲ τὸ χωρίον τοῦτο καὶ οὕτω συμβιβασθῆναι:
 δῶρα μέν, εἴτε βούλει, παρασχέμεν, ἤτοι παράσχε, εἴτε ἐθέλεις, κάτεχε παρὰ
 σοί. ἔστι δὲ νοῆσαι αὐτὸ καὶ οὕτως ἐλλειπτικῶς κατὰ ὁμοιότητα τοῦ ἀλλ’ εἰ μὲν
 δώσουσι γέρας, καὶ ἑξῆς. δῶρα δὲ ἐὰν ἐθέλῃς παρέχειν ἢ ἔχειν παρὰ σοί. λείπει
 γὰρ τὸ ἔστι σοι ποιεῖν, ὃ βούλει, ἢ τὸ ποίει ὅπερ ἐθέλεις ἤ τι τοιοῦτον, ἵνα
 εἴπῃ ὅτι εἰ θέλεις δοῦναι ἢ μὴ δοῦναι, ἔστω οὕτως ἢ οὕτως. καὶ ἔστιν εὐγενὴς
 ἡ ἐλλειπτικὴ αὕτη σιωπὴ καὶ πολύνους καὶ τοῦ βασιλέως ἐπιστρεπτική.
 Σημείωσαι δὲ τὸ ἤ τ’ ἐχέμεν ἀντὶ τοῦ ἢ ἔχειν, παραπληροῦντος τοῦ <rs type="waw">τε</rs> 
 συνδέσμου. ἡ δὲ νῦν γενεὰ ὀκνήσοι ἂν διὰ τοῦ <rs type="waw">η</rs> γράψαι τὸ ἤ τ’ ἐχέμεν.
 εἰθισμένη γὰρ ἄλλως ἐπικρινεῖ διὰ διφθόγγου εἶναι τὸ ἤτε πρὸς ὁμοιότητα τοῦ
 ἐάν τε. εἰσὶ δὲ τοιαῦτα δύο καὶ μετ’ ὀλίγα. </comment>

<comment>
<ref>19.148 s.</ref> Ἰστέον δὲ ὡς ὁ
 Ἀχιλλεὺς οὕτω θατέρᾳ μέν, ὅ φασιν, ἕλκων εἰς ἑαυτὸν τὰ δῶρα, θατέρᾳ δὲ
 ἀπάγων καὶ μὴ ἐθέλων δεύτερος τοῦ βασιλέως ἐλθεῖν εἰς προθυμίαν ἔργου,
 εἰπόντος ἀλλ’ ὄρσευ πόλεμόνδε, ἐπάγει τὸ νῦν δὲ μνησώμεθα χάρμης αἶψα
 μάλα, ἐπαυξήσας τὴν σπουδὴν διὰ τοῦ νῦν καὶ τοῦ αἶψα καὶ τοῦ μάλα,
 δι’ ὧν τὸ νῦν διασαφεῖται ὡς ἀκαριαῖον καὶ μὴ πλατικὸν ὄν. </comment>

<comment>
<ref>19.149 — 50</ref> Οὐ








 
 γὰρ χρή, φησί, κλοτοπεύειν ἐνθάδ’ ἐόντας οὐδὲ διατρίβειν: ἔτι γὰρ μέγα
 ἔργον ἄρεκτον. ὅπερ ἀνθρώπου λόγος ἐπὶ ἔργον ἀναγκαῖον κατεπείγοντος.
 ἅπαξ δὲ ἐνταῦθα εἴρηται τὸ κλοτοπεύειν, καὶ δηλοῖ κατὰ τοὺς παλαιοὺς τὸ
 κλοπεύειν καὶ οἷον παρακλέπτειν τὸν καιρόν, ἢ τὸ κλυτοπεύειν καὶ οἷον καλλιλογεῖν καὶ κλυτοῖς ἔπεσιν ἐνδιατρίβειν καὶ οὕτω καταργεῖν ἐν κενοῖς. Ὅρα δὲ
 ὅτι τὸ ἄρεκτον διὰ μέτρον οὐκ ἐδιπλασίασε τὸ <rs type="waw">ρ</rs> , ὡς καὶ τὸ νῆσος ἀμφιρύτη καὶ
 ἄλλα πολλά. Ὅτι δὲ τὸ διατρίβειν ἐπὶ ἀργίας κεῖται, δηλοῖ καὶ τὸ μή τι
 διατρίβειν ἐμὸν χόλον, καὶ ἐν Ὀδυσσείᾳ τὸ διατρίβειν τὸν τῆς Πηνελόπης
 γάμον. </comment>

<comment>
<ref>19.151 — 2</ref> Ἐπὶ δὲ τούτοις οἷα πάνυ θαρρῶν τὴν μάχην φησὶν ὥς κέ τις
 αὖτ’ Ἀχιλῆα μετὰ πρώτοισιν ἴδηται, ἔγχεϊ χαλκείῳ Τρώων ὀλέκοντα
 φάλαγγας. ἔστι δὲ καὶ τοῦτο προαναφώνησις Ὁμηρική, τὸ μέλλον
 μεγαλοφρόνως προεκτυπουμένη. Τὸ δὲ μετὰ πρώτοισι κόμμα ἐστὶν
 ἀγερωχίας, ἣν ὁ Ἀχιλλεὺς καὶ ἐν τῇ αʹ ῥαψῳδίᾳ καὶ ἐν ταῖς Λιταῖς ἐδήλωσεν,
 ὥσπερ καὶ τὸ ἔγχεϊ χαλκείῳ. οὐ γὰρ τόξοις, φησίν, ἀλλ’ ἔγχεϊ προμαχήσω.
 </comment>

<comment>
<ref>19.153</ref> Οὕτω δὲ μεγαλόφρον εὐθὺς ἐπαχθὲν καὶ τὸ ὣς δέ τις ὑμέων
 μεμνημένος ἀνδρὶ μαχέσθω, ἤγουν πολεμείτω, ἐμὲ βλέπων ὡς παράδειγμα καὶ
 μεμνημένος ἢ ἀλκῆς ἢ τῶν ἐμῶν ποτε ἀριστευμάτων. </comment>

<comment>
<ref>19.155 — 61</ref> Ὅτι
 ἐνταῦθα δείκνυσιν ὁ ποιητὴς τὸ χρήσιμον τοῦ δειπνεῖν πρὸ τοῦ πολέμου. φησὶ
 γὰρ Ὀδυσσεὺς πρὸς τὸ νῦν δὲ μνησώμεθα χάρμης μηδ’ οὕτως, ἀγαθός περ
 ἐών, θεοείκελ’ Ἀχιλλεῦ, νήστιας ὄτρυνε προτὶ Ἴλιον τοὺς Ἀχαιούς Τρωσὶ
 μαχησομένους, ἐπεὶ οὐκ ὀλίγον χρόνον ἔσται φύλοπις, εὖτ’ ἂν πρῶτον
 ὁμιλήσωσι φάλαγγες ἀνδρῶν, ἐν δὲ θεὸς πνεύσῃ μένος ἀμφοτέροισιν. ἀλλὰ
 πάσασθαι, ἤτοι γεύσασθαι, ἄνωχθι αὐτοὺς σίτου καὶ οἴνοιο, ἤγουν τὸ ὅλον
 εἰπεῖν, δειπνῆσαι. τὸ γάρ, ἤγουν τοῦτο, μένος ἐστὶ καὶ ἀλκή. </comment>

<comment>
<ref>19.162 — 3</ref>
 Εἶτα ἑρμηνεύων τὸ οὐκ ὀλίγον χρόνον ἔσται φύλοπις, φησὶν οὐ γὰρ ἀνὴρ
 πρόπαν ἦμαρ ἐς ἠέλιον καταδύντα ἄκμηνος σίτοιο δυνήσεται ἄντα μάχεσθαι,
 μονονουχὶ λέγων ὅτι πανημέριοι μέλλομεν πολεμεῖν, καὶ ὡς ὁ βασιλεὺς πολλαχοῦ εἶπε πανημέριοι κρίνεσθαι Ἄρηϊ. ἐὰν δὲ Ὀδυσσεὺς προϊὼν ἐρεῖ
 ἄνυσιν πολέμου ταχεῖαν, ἐκεῖ περὶ τροπῶν λέγει μετακλίσεως πολέμου, ὡς
 δειχθήσεται. </comment>

<comment>
<ref>19.164 — 6</ref> Εἶτα χαρακτηρίζων, οἷος ἂν εἴη ὁ δίχα δείπνου μαχόμενος λέγει εἴ περ γὰρ θυμῷ γε μενοινάᾳ πολεμίζειν, ἀλλά τε λάθρῃ γυῖα
 βαρύνεται, ἠδὲ κιχάνει δίψα τε καὶ λιμός, βλάβεται δὲ γούνατ’ ἰόντι.
 </comment>

<comment>
<ref>19.167 — 70</ref> Οὗ τὸ ἐναντίον ῥητορικῶς μεταχειριζόμενός φησιν ὃς δέ κ’ ἀνὴρ 
 οἴνοιο κορεσσάμενος καὶ ἐδωδῆς ἀνδράσι δυσμενέεσσι πανημέριος πολεμίζῃ,
 θαρσαλέον νύ οἱ ἦτορ ἐνὶ φρεσίν, οὐδέ τι γυῖα πρὶν κάμνει πρὶν πάντας ἐρωῆσαι 
 πολέμοιο. τὸ δὲ νόημα τοῦτο περίφρασίς ἐστι τοῦ ὅτι τὸ δειπνῆσαι μένος ἐστὶ
 καὶ ἀλκή, καὶ πλατυσμὸς τοῦ στενοῦ ἐκείνου νοήματος. καὶ ταῦτα μὲν ὁ παρ'
 Ὁμήρῳ σοφὸς στρατιώτης Ὀδυσσεύς. Πλάτων δὲ ἐν Νόμοις φησὶ πιόντα
 ἄνθρωπον ἵλεων ἢ πρότερον γίνεσθαι ἀγαθῆς τε ἐλπίδος καὶ δυνάμεως
 πληροῦσθαι, παρρησίας τε μεστὸν εἶναι καὶ ἐλευθερίας, ἄφοβόν τε εἰπεῖν καὶ
 πρᾶξαι ἄοκνον. διὸ Λακεδαιμόνιοι πίνοντες ὡπλίζοντο. </comment>

<comment>
<ref>19.171</ref> Τοῖς δὲ
 ῥηθεῖσιν ἐπάγει Ὀδυσσεὺς καὶ τὸ ἀλλ’ ἄγε λαὸν μὲν σκέδασον καὶ δεῖπνον
 ἄνωχθι ὅπλεσθαι. εἶτα λέγει καὶ περὶ τῶν βασιλικῶν δώρων, ἃ δηλωθήσεται. Δῆλον δ’ ὅτι τὸ λαὸν σκέδασον καὶ δειπνῆσαι κέλευσον, καὶ πάσασθαι
 ἄνωχθι, καὶ τὸ μὴ δὴ οὕτως ὄτρυνε Ἀχαιούς, ὡς καὶ πρὸ τούτων τὸ καὶ
 ἄλλους ὄρνυθι λαούς προβεβλῆσθαι πολέμαρχον, ὡς καὶ πρώην, Ἀχαιοῖς τὸν
 Ἀχιλλέα ἐκφαίνουσιν. </comment>

<comment>
<ref>19.156</ref> Ἰστέον δὲ ὅτι τε νῆστις ἥ τε ἐπὶ τοῦ ἐντέρου καὶ
 ὁ ἐνταῦθα παρὰ τῷ ποιητῇ ἐκ τοῦ <rs type="waw">νη</rs> στερητικοῦ μορίου γίνεται καὶ τοῦ σῖτον,
 ἵνα ᾖ νήσιτις, καὶ ἐν συγκοπῇ νῆστις, καὶ ὅτι τῷ λόγῳ τούτῳ ταὐτόν ἐστιν ὁ
 νῆστις καὶ ὁ ἄσιτος. στέρησίς τε γὰρ ἐν ἀμφοῖν, καὶ τὸ σῖτον ἐν ἑκατέροις.
 συστοιχεῖ δὲ αὐτοῖς καὶ ὁ ἄπαστος κατὰ τὸ κεῖται ἄσιτος, ἄπαστος, καὶ ὅτι
 νήστιες καὶ εἶδός εἰσι κεστρέων κατὰ τὸν εἰπόντα εἴδη δὲ κεστρέων, οἳ καὶ
 πλῶτες καλοῦνται, σφηνεὺς καὶ δακτυλεὺς καὶ νῆστις, ἐξ οὗ παροιμία τὸ
 κεστρεὺς νηστεύει, ἐπὶ τῶν δικαιοπραγούντων, ἐπειδὴ οὐ σαρκοφαγεῖ. ὅθεν








 
 οὐδὲ τῶν τι θηρίων κατεσθίει τὸν γόνον τῶν κεστρέων, ἐπεὶ οὐδ’ αὐτὸς οὐδένα
 τῶν ἰχθύων. μνήμη τοιούτου κεστρέως παρὰ Εὐβούλῳ ἐν τῷ ὡς νῦν τετάρτην
 ἡμέραν βαπτίζεται νῆστις πονηροῦ κεστρέως τρίβων βίον, καὶ παρὰ Διφίλῳ
 ἐν τῷ οὗτοι δεδειπνήκασιν, ὁ δὲ τάλας ἐγὼ κεστρεὺς ἂν εἴην ἕνεκα νηστίας
 ἄκρας. Ἰστέον δὲ ὅτι οἱ μὲν ἄλλοι πείθονται τῷ Ὀδυσσεῖ, Ἀχιλλεὺς δὲ οὐ
 πείθεται δειπνῆσαι, ὡς καὶ ἐντεῦθεν συνάγεσθαι, ὅτι τε πάνυ ἐφίλει τὸν Πάτροκλον καὶ ὅτι λίαν φερέπονος ἦν. </comment>

<comment>
<ref>19.158</ref> Σημείωσαι δὲ ὅτι καὶ ἐνταῦθα ἐν τῷ
 ὁμιλήσωσι φάλαγγες πάνυ κυριολεκτεῖται τὸ ὁμιλεῖν. δηλοῖ γὰρ τὸ ὁμοῦ τὰς
 ἴλας γενέσθαι, </comment>

<comment>
<ref>19.159</ref> καὶ ὅτι τὸ θεὸς ἐμπνεύσῃ μένος, ἀμφοτέροις τοῖς μέρεσι δηλαδή, ἰσότητα πολέμου δηλοῖ. ἐκ δὲ τούτου τοῦ ἐμπνέειν καὶ ἔμπνους ὁ
 ἔνθεος καὶ κάτοχος λέγεται. καὶ ταῦτα τὰ δύο τῶν ἀντιμάχων μένεα συμβάλλεσθαι λέγει ὁ ποιητὴς ἐν τῷ σὺν δ’ ἔβαλον ἔγχεα καὶ μένε ἀνδρῶν. </comment>

<comment>
<ref>19.160</ref>
 Ἰστέον δὲ ὅτι ὁμωνύμου ὄντος τοῦ πάσασθαι τὸ μὲν Ὁμηρικόν, ὅπερ τὸ
 ἐμφαγεῖν δηλοῖ, ἐκ τοῦ πῶ, τὸ κτῶμαι, γίνεται, ἀφ’ οὗ καὶ τὸ πῶυ, καὶ ὁ
 πολυπάμμων, ἤτοι πολυκτήμων. τοῦ δὲ κόνιν ἢ τέφραν καταπάσασθαι κεφαλῆς,
 ἀλλοίου ὄντος, τὸ θέμα πάσσειν ἐστίν, ἐξ οὗ γνωστοῦ καὶ αὐτοῦ ὄντος τῷ ποιητῇ
 καὶ κρέας ἁλίπαστον. μεταφορικῶς δὲ καὶ παστὸς ὁ νυμφικός, ὁ ἔχων πέπλους
 οἷς ἐμπάσσονται τρόπον τινὰ τὰ ἐπιπολῆς δαίδαλα ποικίλματα, κατὰ τὸ πολέας
 δ’ ἐνέπασσεν ἀέθλους. εἰ δὲ ἐκ τοῦ τοιούτου πάσσειν καὶ ὁ πάσσος, ἐθνικὴ
 αὕτη λέξις, γίνεται, τίς ἂν εἰδείη; ἔστι δέ, φασί, πάσσος οἶνος ἐξ ἀσταφίδων παρὰ
 Ῥωμαίοις, οὗ πίνειν γυναῖκας ἀπείρητο. χρῆσις δὲ πάσσου παρὰ Πολυβίῳ. Ἔτι
 ἰστέον καὶ ὅτι πάσασθαι οὐ τὸ εἰς κόρον φαγεῖν, ὡς ἐν τοῖς τοῦ Ἀθηναίου κεῖται,







 
 ἀλλὰ τὸ μόνον, φησίν, ἀπογεύσασθαι. οὕτω γὰρ σπλάγχν’ ἐπάσαντο,
 ἀπογευσάμενοι μόνον ὡς ἂν ὀλίγον, εἶτα εὐωχηθέντες δαψιλῶς. δῆλον δὲ τὸ
 ῥηθὲν καὶ ἐκ Πριάμου, εἰπόντος παρὰ τῷ Ἀχιλλεῖ, ὡς νῦν καὶ σίτου πασάμην.
 οἰκεῖον γὰρ τῷ ἀτυχεῖ ἀπογεύσασθαι μόνον. εἰς κόρον γὰρ ἐλθεῖν οὐκ εἴα τὸ
 πάθος. οἱ δὲ νεώτεροι, φησί, καὶ ἐπὶ τοῦ ἀποπληρωθῆναι τιθέασι τὸ
 ἐπάσαντο. </comment>

<comment>
<ref>19.162</ref> Τὸ δὲ ἐς ἠέλιον καταδύντα ἑρμηνεία τοῦ πρόπαν
 ἦμαρ ἐστίν. </comment>

<comment>
<ref>19.163</ref> Ἄκμηνος δὲ ὁ ἄγευστος καὶ νῆστις λέγεται. διὸ καὶ
 προϊὼν ἐρεῖ νήστιας ἀκμήνους. Λέγεται δὲ οὕτως ἢ παρὰ τὴν ἀκμήν, ὅ ἐστιν
 ἀσιτίαν, Αἰολικῶς, ἢ ὡς μὴ καμὼν ἐν παρασκευῇ ἀρίστου, ἢ οἱονεὶ ἀί̈κμηνος,
 ἤτοι ξηρός, χωρὶς ἰκμάδος. </comment>

<comment>
<ref>19.155</ref> Ἐν δὲ τῷ χωρίῳ τούτῳ καὶ ἔπος ὅλον
 ἀπαραποίητον οἰκεῖον ἔθετο ὁ ποιητής, τὸ μηδ’ οὕτως ἀγαθός περ ἐών, καὶ
 ἑξῆς. οὕτω γὰρ καὶ ἐν τῇ αʹ ῥαψῳδίᾳ κεῖται. Καὶ σημείωσαι ὅτι ἀγαθὸν καὶ
 ἐνταῦθα τὸν ἀνδρεῖον ἢ καὶ φρόνιμον λέγει. </comment>

<comment>
<ref>19.166</ref> Σκοπητέον δὲ καὶ νῦν τὸ
 βλάβεται, ἀφ’ οὗ ἡ βλάβη, καὶ ἀνακτέον αὐτὸ εἰς διφόρησιν. ἔστι γὰρ καὶ
 βλάβω καὶ βλάπτω. πρὸ ὀλίγου γὰρ ἡ Ἄτη βλάπτουσ’ ἀνθρώπους ἐλέγετο.
 ἴσως δὲ καὶ ὁ στρεβλὸσ καὶ ἡ καλύβη, ὡς καὶ ἀλλαχοῦ ἐγράφη, ἀπὸ τοιαύτης
 ὕλης παράγεται, ὥσπερ καὶ ἡ ἀποκρυβή. </comment>

<comment>
<ref>19.167</ref> Τὸ δὲ οἴνου κορέσασθαι
 καὶ ἐδωδῆς ἔχοι ἄν τι ὑπερβολῆς ἢ ἁπλότητος λόγου. πῶς γὰρ ὁ ἐν τῷ δειπνεῖν
 κορεσάμενος καὶ οἴνου καὶ ἐδωδῆς, καὶ οὕτω γενόμενος ἔμφορτος, ἐλαφρὸς ἂν
 εἴη μάχεσθαι, καὶ μᾶλλον, εἰ καὶ στερεοῖς ὅπλοις κατήχθισται; καὶ ἄλλως δέ, ὁ
 σπεύδων εἰς μάχην πῶς ἂν ὡς ἀδειάζων κορέσηται; Πάσεται οὖν ὁ τοιοῦτος
 καὶ οἴνου καὶ σίτου, ὡς καὶ προεδηλώθη, οὐ μὴν κορέσεται. Δοκεῖ δὲ καὶ πάνυ
 δεινῶς ἐνταῦθα ῥητορεῦσαι ὁ ποιητής, ὡς ὁ μὲν κορεσάμενος ἀβαρὴς ἐν μάχῃ







 
 ἐστίν, ὁ δὲ νῆστις γυῖα βαρύνεται. </comment>

<comment>
<ref>19.167 et 169</ref> Ἰστέον δὲ ὅτι τὸ ὃς δὲ
 κορεσσάμενος πολεμίζει, θαρσαλέον νύ οἱ ἦτορ καινῶς ἐσχημάτισται. τὸ γὰρ
 κοινὸν καὶ σύνηθες: ὃς δὲ μετὰ τροφὴν πολεμίζει, θαρσαλέον ἦτορ ἔχει. Ὡς δὲ
 ψεκτὸν τὸ πρὸ μάχης ἄχρι κόρου δεῖπνον, δηλοῖ καὶ Ἔφιππος, ὃς εἰπών, ὡς
 μεθύοντες ἀεὶ τὰς μάχας πάσας Ἀργεῖοι μάχονται, ἐπάγει τοιγαροῦν φεύγουσ'
 ἀεί. </comment>

<comment>
<ref>19.171</ref> Τὸ δὲ λαὸν σκέδασον, ἐκ τῆς ἀγορᾶς δηλαδή, ὥστε λυθῆναι
 αὐτὴν αἰψηρὴν καὶ θοαῖς ἐπὶ νηυσὶ δειπνῆσαι. </comment>

<comment>
<ref>19.172</ref> Τὸ δὲ ὅπλεσθαι
 πρωτότυπόν ἐστι τοῦ ὁπλίζεσθαι, ὡς καὶ τὸ ἐτείχεον τὸν ἰσθμὸν παρὰ Ἡροδότῳ
 πρωτοτυπία τοῦ τειχίζειν ἐστίν. </comment>

<comment>
<ref>19.172 — 4</ref> Ὅτι καὶ περὶ τῶν δώρων παραινῶν
 Ὀδυσσεύς φησι: τὰ δὲ δῶρα ὁ βασιλεὺς οἰσέτω ἐς μέσσην ἀγορήν, ἵνα
 πάντες Ἀχαιοὶ ὀφθαλμοῖσιν ἴδωσι. τοῦτο δὲ λέγει, οὐχ’ ἵνα μὴ Ἀχιλλεὺς
 ὕστερον εἴπῃ μὴ λαβεῖν, ἀλλ’ ἵνα μὴ πάνυ πολλὴν χάριν εἰδεῖεν οἱ Ἕλληνες τῷ
 Ἀχιλλεῖ, ὡς καὶ ἐπὶ δώροις ἰδοὺ μαχομένῳ, καὶ ἵνα ὄφλωσι τῷ βασιλεῖ
 εὐγνωμοσύνην, ὡς μὴ φιλοκτεάνῳ, ἀλλὰ δι’ αὐτοὺς τοιαῦτα καὶ τοσαῦτα
 δωρησαμένῳ. ἄλλως μέντοι δέοντως τὴν αἰτίαν ταύτην ἐπισκιάζων ὁ ῥήτωρ
 φησὶν ἵνα φρεσὶ σῇσιν ἰανθῇς, ὦ Ἀχιλλεῦ, ὡς ἡδὺ ὂν τὸ ἐπὶ πολλῶν τιμώμενον φαίνεσθαι. </comment>

<comment>
<ref>19.175 — 8</ref> Ἀπαιτεῖ δὲ καὶ ὀμόσαι τὸν βασιλέα περὶ τῆς
 Βρισηί̈δος, ἵνα τῷ Ἀχιλλεῖ ὁ θυμὸς ἵλαος ἔσται. </comment>

<comment>
<ref>19.179 s.</ref> Εἶτα λέγει καὶ δαιτὶ
 θεραπεῦσαι αὐτόν, ἵνα μηδέν τι δίκης ἐνδέοι, ἀλλὰ τὰ μὲν δῶρα δοθῶσιν ὡς εἰς
 ἄποινα ἢ καὶ ἐπὶ ἀμύνῃ, ὁ δ’ ὅρκος γένηται διὰ τὴν ἐρωμένην, ἡ δὲ ἑστίασις διὰ
 τὴν ὕβριν. </comment>

<comment>
<ref>19.175 — 80</ref> Φησὶ γὰρ ὀμνυέτω δέ τοι, ἤγουν σοὶ τῷ Ἀχιλλεῖ ὁ
 βασιλεύς, ὅρκον ἐν Ἀργείοισιν ἀναστὰς μή ποτε τῆς εὐνῆς ἐπιβήμεναι ἠδὲ
 μιγῆναι, ᾗ θέμις ἐστὶν ἄναξ, ἤ τ’ ἀνδρῶν ἤ τε γυναικῶν. καὶ δὲ σοὶ αὐτῷ θυμὸς
 ἐνὶ φρεσὶν ἵλαος ἔστω. αὐτὰρ ἔπειτά σε δαιτὶ ἐνὶ κλισίῃσ’ ἀρεσάσθω πιείρῃ, ἵνα
 μή τι δίκης ἐπιδευὲς ἔχῃσθα. </comment>

<comment>
<ref>19.181 — 3</ref> Εἶτα καὶ πρὸς τὸν Ἀτρείδην
 ἀποτεινόμενός φησίν Ἀτρείδη, σὺ δ’ ἔπειτα δικαιότερος καὶ ἐπ’ ἄλλῳ ἔσσεαι.
 οὐ μὲν γάρ τι νεμεσσητὸν βασιλῆα ἄνδρ’ ἀπαρέσασθαι, ὅτε τις πρότερος








 
 χαλεπήνῃ. </comment>

<comment>
<ref>19.184 — 6</ref> Καὶ ἐπὶ τούτοις ὁ Ἀγαμέμνων, πεπαιδευμένος γὰρ ὁ
 ἀνήρ, χαίρει καὶ ἐπαινεῖ τὸν ῥήτορα εἰπὼν χαίρω σεῦ, Λαερτιάδη, τὸν μῦθον
 ἀκούσας: ἐν μοίρῃ γὰρ πάντα διί̈κεο καὶ κατέλεξας. καὶ μετ’ ὀλίγα κάπρον
 ταμὼν ὄμνυσιν, ὡς εἰρήσεται. </comment>

<comment>
<ref>19.183</ref> Ὅρα μὲν ὅτι πρὸ μικροῦ μὲν παρεσημειώθη ἐνεργητικῶς ῥηθὲν τὸ ἂψ ἐθέλω ἀρέσαι, ἐνταῦθα δὲ παθητικῶς
 ἀπαρέσασθαι καὶ ἀπαρεσάσθω. δηλοῦται δὲ καὶ νῦν διὰ τούτων τὸ εἰς φιλίαν
 συναρμοσθῆναι. οὕτω δὲ πρὸ ὀλίγου καὶ πειρήσω εἶπεν ἐνεργητικῶς, καὶ
 πειρήσομαι παθητικῶς. Ὅρα δὲ καὶ τὸ ἄνδρ’ ἀπαρέσασθαι, αὐτὸ μὲν γὰρ
 ἐλλιπῶς ἔχειν δοκεῖ, τὸ δὲ ἀπαρέσασθαι δαιτί ἢ τοιούτοις τισὶν ἐντελὲς εἶναι
 καὶ ἀνελλιπές. Ἰστέον δὲ καὶ ὡς ἐκ τοῦ Ὁμηρικοῦ ἀρέσασθαι καὶ πέμματά τινα
 ἱερὰ λέγεσθαί φησιν Αἴλιος Διονύσιος ἀρεστῆρας, δι’ ὧν ἔστι δηλαδὴ πρὸς τὸ
 θεῖον ἀρέσασθαι. </comment>

<comment>
<ref>19.174</ref> Ὅρα δὲ καὶ ἐν τούτοις τὸ ὀφθαλμοῖς ἴδωσι, τὰ
 δῶρα δηλαδή. νῷ γὰρ καὶ φαντασίᾳ καὶ πρὸ τῆς σήμερον ἔβλεπον τὰ τοιαῦτα οἱ
 Ἀχαιοί, ὡς μαθόντες ὑπεσχημένα τῷ Ἀχιλλεῖ πρὸς τοῦ βασιλέως αὐτά.
 </comment>

<comment>
<ref>19.176</ref> Τὸ δὲ μή ποτε τῆς εὐνῆς καὶ ἑξῆς ὁ ὅλος στίχος, καὶ ἐν ταῖς Λιταῖς
 κεῖται, ὁ δὲ μετ’ αὐτὸν οὐχὶ ὅλος, ἀλλ’ ἐκ μέρους. ἐκεῖ μὲν γὰρ οὕτω ᾗ θέμις
 ἀνθρώπων πέλει ἀνδρῶν ἠδὲ γυναικῶν, ἐνταῦθα δὲ ᾗ θέμις ἐστὶν ἄναξ ἤ τ'
 ἀνδρῶν ἤ τε γυναικῶν, ἀντὶ τοῦ ἢ ἀνδρῶν προκαταρξάντων ἔρωτος ἢ ὁμοίως
 γυναικῶν. καὶ ἄλλως δέ, θέμις ἡ τῶν ἀνδρῶν τε καὶ ἡ τῶν γυναικῶν. ἐν τούτοις
 δὲ καὶ τὸ ᾗ θέμις ἐστὶν ἀντὶ τοῦ καθὰ θεμιτόν, ἢ ἀντὶ τοῦ ἥτις δίκη ἐστίν.
 Ἰστέον δ’ ἐνταῦθα καὶ ὅτι οὐ διασαφεῖ ὁ ῥήτωρ ποίαν λέγει ταύτην εὐνήν, ἢ διὰ
 τὸ πᾶσι δῆλον ἢ καὶ διότι ὀκνεῖ προφέρειν λόγῳ τὴν αἰτίαν τοσούτων φόνων
 Βρισηί̈δα. </comment>

<comment>
<ref>19.177</ref> Ἀμφίβολον δέ ἐστιν, εἴτε προτακτικὸν ἄρθρον τὸ <rs type="waw">τησ</rs> , ἐν τῷ
 τῆς εὐνῆς ἐπιβήμεναι, εἴτε ὑποτακτικὸν ἀντὶ τοῦ ταύτης. </comment>

<comment>
<ref>19.179 s.</ref> Δαῖτα δὲ
 λέγει πίειραν τὴν διὰ τοῦτο καὶ θάλειαν. Ἰστέον δὲ ὅτι τοῦ πιείρη προϋπάρχει
 ἀρσενικὸν πίηρ πίερος, οὗ θηλυκὸν ἀναγκαίως πίειρα. ἄχρηστον δὲ τῇ συνηθείᾳ ὁ
 πίηρ, ὥσπερ καὶ ὁ πῖος, ἐξ οὗ πιότατος. χρηστότερον δὲ τούτων ὁ πίων τοῦ πίονος. Τὴν δέ, ὡς ἐρρέθη, δαῖτα θάλειαν Σέλευκος δίαιταν εἶναι βούλεται,
 στοιχείου μεταθέσει. τὸ δὲ ἀπὸ τοῦ δαίσασθαι εἶναι αὐτὴν βιαιότερον λέγει.







 
 </comment>

<comment>
<ref>19.181</ref> Τὸ δὲ δικαιότερος καὶ ἐπ’ ἄλλῳ ἔσσεαι ἢ ἀντὶ τοῦ δίκαιος ἁπλῶς ἔσῃ
 οὐ μόνον ἐπὶ τῷ μεγάλῳ Ἀχιλλεῖ, ἀλλὰ καὶ εἴ τινα ἄλλον βλαβέντα χρὴ βασιλικῶς ἀπαρέσασθαι, ἢ καὶ ἄλλως, σὺ δὲ οὕτω παθὼν ἐπὶ τῷ Ἀχιλλεῖ
 μεταμαθήσῃ τὸ ἀδικεῖν καὶ ἔσῃ τοῖς ἄλλοις δίκαιος, πείρᾳ γνοὺς καλὸν εἶναι τὸ
 δικαιοπραγεῖν. </comment>

<comment>
<ref>19.182</ref> Ἐν δὲ τῷ βασιλῆα ἢ λείπει πρόθεσις, ἵνα ᾖ οὐ μὲν
 γάρ τι νεμεσητὸν εἰς βασιλῆα, καὶ ἑξῆς, ἢ καὶ ἄλλως λέγει, ὡς οὐ νεμεσητὸν
 τὸν βασιλέα φιλιοῦσθαι, ὅτε τις χαλεπήνῃ. εἶχε δὲ Ὅμηρος φράσαι, εἴπερ
 ἤθελε, καὶ οὐ γάρ τι νεμεσσητὸν βασιλῆϊ. </comment>

<comment>
<ref>19.185</ref> Ἐν δὲ τῷ χαίρω τὸν
 μῦθον ἀκούσας ἢ κατ’ ἐξοχὴν εἶπε μετὰ ἄρθρου τὸν μῦθον, ὡς πρωτεύοντα ἐν
 ἑτέροις λόγοις, ἢ περιττῶς κεῖται τὸ ἄρθρου τὸν μῦθον, ὡς πρωτεύοντα ἐν
 μῦθον ἔειπες. Ὅρα δὲ καί, ὅπως γνωμικῶς διδάσκει Ὀδυσσεὺς τὸν βασιλέα
 αὐτὸν φιλιοῦσθαί τινι, ὃν αὐτὸς προκατάρξας ἐλύπησε, καὶ ὅπως παρῳδήσας τὸ
 ἄνδρ’ ἀπαμύνασθαι, ὅτε τις πρότερος χαλεπήνῃ, εἶπε τὸ ἄνδρ'
 ἀπαρέσασθαι καὶ ἑξῆς, καὶ ὡς τὸ χαίρω σου τὸν μῦθον ἀκούσας. πάντα γὰρ ἐν
 μοίρῃ διί̈κεο καὶ κατέλεξας ἔπαινός ἐστιν ἀγαθῆς παραινέσεως, ἥτις εὖ τὰς
 ἐννοίας ἐμέρισε. τοῦτο γὰρ ἡ μοῖρα δηλοῖ. ἔνθα καὶ τὸ μὲν διί̈κεο ταὐτόν ἐστι
 τῷ διῆλθες, τὸ δὲ κατέλεξας ἀντὶ τοῦ ἐμέτρησας. οὐ γὰρ δοκεῖ τισιν οὐδὲ νῦν
 τὸ λέγειν ἐπὶ τοῦ εἰπεῖν κεῖσθαι παρὰ τῷ ποιητῇ. Ὅρα δὲ καὶ ὅτι εἰ καὶ ὀψέ,
 ὅμως ἐπείσθη δωρητὸς γενέσθαι καὶ ὁ Ἀχιλλεὺς ὑπακούσας τῷ διδάξαντι.
 </comment>

<comment>
<ref>19.187 s.</ref> Ὅτι ἐν τῷ ταῦτα δ’ ἐγὼν ἐθέλω ὀμόσαι, κέλεται δέ με θυμός, οὐδ'
 ἐπιορκήσω πρὸς δαίμονος, τὸ πρὸς δαίμονος οἱ μέν φασιν ὅμοιον εἶναι τῷ
 μὰ τὸν θεόν, οἱ δὲ ἀντὶ τοῦ ἔμπροσθεν θεοῦ, ὁμοίως τῷ πρός τε θεῶν μακάρων,








 
 πρός τε θνητῶν ἀνθρώπων. ἔστι δ’ ἐνταῦθα κάλλιον ὑπερβατικῶς ἀναγνῶναι
 ἐθέλω ὀμόσαι πρὸς δαίμονος. </comment>

<comment>
<ref>19.189</ref> Ἰστέον δὲ ὅτι καὶ ὧδε κεῖται τὸ
 ἐπειγόμενός περ Ἄρηος κατὰ γενικὴν σύνταξιν. </comment>

<comment>
<ref>19.188 — 91</ref> Λαβὼν γὰρ ὁ
 βασιλεύς, ἐξ ὧν πρὸ ὀλίγου ἔφη Ὀδυσσεύς, φησὶν αὐτὰρ Ἀχιλλεὺς μιμνέτω
 αὖθι τέως ἐπειγόμενός περ Ἄρηος. μενεῖ δὲ διὰ τὰ δῶρα. ἐπάγει οὖν μίμνετε
 δ’ ἄλλοι πάντες ἀολλέες, ἐπὶ τιμῇ δηλαδὴ τοῦ Ἀχιλλέως, ὄφρα κε δῶρα ἐκ
 κλισίης ἔλθῃσι καὶ ὅρκια πιστὰ τάμωμεν, ὅ ἐστι δι’ ἐντομῆς θυμάτων
 ποιήσωμεν, </comment>

<comment>
<ref>19.197</ref> ὡς δηλοῖ ἐπαχθὲν τὸ κάπρον ταμέειν Διί̈ τ’ Ἠελίῳ τε.
 </comment>

<comment>
<ref>19.193</ref> Ὅτι ἐν δυσὶ τόποις κούρητας οἴσοντας Ἀχιλλεῖ τὰ δῶρα ἐνταῦθα λέγει
 τοὺς νέους, ὅπερ Ἡρῳδιανὸς ἀναγινώσκει τῷ τόνῳ ὡς πένητας, κλίνων ὡς
 ἰαμβικὸν ἀπὸ τοῦ κόρος, ὁ νέος, κόρης κόρητος. τὸ μέντοι ἔθνος Κουρῆτας ὡς
 ἀδμῆτας. εἰσὶ δὲ οὓς λέγει ὧδε κούρητας οἱ Νεστορίδαι καὶ ὁ Μέγης καί τινες
 ἄλλοι τοιοῦτοι. Ἔνθα ὅρα ὡς διὰ τὸ Ἀχιλλέως ἀξίωμα εὐγενεῖς ἄνδρες καὶ
 ἀριστεῖς, οἱ καὶ θεράποντες πρὸ τούτων ῥηθέντες, ὑπουργοῦσι τῇ τῶν δώρων
 κομιδῇ, ἐν οἷς καὶ αὐτὸς ὁ καὶ λογιώτατος καὶ πρακτικώτατος Ὀδυσσεύς.
 </comment>

<comment>
<ref>19.192 — 7</ref> ᾯ καὶ περὶ δώρων καὶ λοιπῶν κατὰ θάρρος φιλικὸν λαλῶν ὁ
 βασιλεύς φησι σοὶ δ’ αὐτῷ τόδ’ ἐγὼν ἐπιτέλλομαι ἠδὲ κελεύω, κρινάμενος
 κούρητας ἀριστῆας Παναχαιῶν, δῶρα ἐμῆς παρὰ νηὸς ἐνεγκέμεν ὅσσ’ Ἀχιλῆϊ
 χθιζὸν ὑπέστημεν δώσειν, ἀγέμεν δὲ γυναῖκας. Ταλθύβιος δέ μοι ὦκα κατὰ
 στρατὸν εὐρὺν Ἀχαιῶν κάπρον ἑτοιμασάτω ταμέειν, ὡς εἴρηται. </comment>

<comment>
<ref>19.193</ref> Καὶ








 
 ὅρα τὸ κρινάμενος, ἤτοι ἐπιλεξάμενος. κριτοὶ γὰρ καὶ λογάδες οἱ νῦν κούρητες. ἀριστῆες γὰρ Παναχαιῶν. </comment>

<comment>
<ref>19.195</ref> Τὸ δὲ χθιζὸς ὑπέσχετο τὸ πρὸς
 Ὀδυσσέα πρὸ ὀλίγων ῥηθὲν ἐνταῦθα χθιζὸν ὑπέστημεν λέγει, ἐπιρρηματικῶς
 τε εἰπὼν τὸ χθιζόν, εἰ καὶ εἶχεν εἰπεῖν χθιζοί, καὶ πληθυντικῶς τὸ
 ὑπέστημεν. κοινὴ γὰρ ἡ ὑπόσχεσις, Ἀγαμέμνονος μὲν εἰπόντος, ἃ δώσει,
 Ὀδυσσέως δὲ ἀπαγγείλαντος τῷ Ἀχιλλεῖ ἐν ταῖς Λιταῖς. Τὸ δὲ ἀγέμεν
 οἰκεῖον ἐπὶ γυναικῶν, καθὰ τὸ ἐνεγκέμεν ἐπὶ δώρων. </comment>

<comment>
<ref>19.196</ref> Τὸ δὲ κατὰ
 στρατόν θεραπεία ἐστὶν Ἀχιλλέως, εἰ ἐπὶ τοσούτων τιμᾶται. </comment>

<comment>
<ref>19.194</ref> Ἰστέον
 δὲ ὅτι τὸ δῶρα ἐμῆς παρὰ νηὸς ἐνεγκέμεν, ἤγουν ἔνεγκε, γράφεται καὶ δῶρα
 δ’ ἐμῆς παρὰ νηός εἰς θεραπείαν χασμῳδίας. καὶ κεῖται ὁ δέ σύνδεσμος
 ἀπόλυτος ἀντὶ τοῦ <rs type="waw">δη</rs> . ἡ δὲ ποικιλία τῶν ἀπαρεμφάτων οὐ μόνον ἐν τῷ ἐνεγκεῖν
 καὶ ἐνεγκέν καὶ ἐνεγκέμεν καὶ ἐνεγκέμεναι καὶ τοῖς ὁμοίοις, ἀλλὰ καὶ ἐν τῷ
 ἀγαπᾶν καὶ ἀγαπῆν καὶ τοῖς τοιούτοις, ὧν καὶ τὸ ζῆν καὶ πεινῆν. μέρος δὲ
 ποικιλίας τοιαύτης καὶ τὰ εἰς <rs type="waw">ναι</rs> , ἐν οἷς καὶ τὸ χρῆναι καὶ ἀποχρῆναι, ὃ καὶ
 ἀποχρῆν εὕρηται ἐν τοῖς τοῦ Ἀθηναίου, οἷον: τῷ γὰρ μὴ ἀποχρῆν ἀποθανεῖν
 αὐτοῖς ἁλοῦσι. καὶ ἴσως αὐτὸ ἀποκοπὴν ἔπαθεν ἐκ τοῦ ἀποχρῆναι, ὡς καὶ τὸ
 χρῆν παρὰ Σοφοκλεῖ ἐκ τοῦ χρῆναι, οἷον πότερα τὸ χρῆν σφ’ ἐπήγαγ'
 ἀνθρωποκτονεῖν; εἰ δὲ καὶ ἐκ τοῦ χρῇ, ὅ ἐστι μαντεύεται οὗ χρῆσις ἐν τῷ χρῇ
 μοι τοιαῦθ’ ὁ Φοῖβος ἐστὶν ἀπαρέμφατον χρῆν, ὁ εὑρὼν αὐτὸ εἰδείη ἄν. Ὅτι δὲ







 
 ¹οὐ μόνον οἱ ῥηθέντες κούρητες, ἀλλὰ καὶ πάντες οἱ ἥρωες ἐπετήδευον τὴν
 αὐτοδιακονίαν ἐκδηλότατόν ἐστιν. ἐκαλλωπίζοντο γάρ, φασί, τῇ καὶ ἐν τοῖς
 τοιούτοις εὐστροφίᾳ. Πάτροκλος οὖν καὶ Ἀχιλλεὺς καὶ Αὐτομέδων τοῖς
 πρέσβεσιν ἐν ταῖς Λιταῖς πάντα εὐτρέπισαν, καὶ Μενελάου τελοῦντος γάμους ὁ
 νυμφίος οἰνοχοῶν ἦν. καὶ Ὀδυσσεὺς δέ που δαιτρεῦσαι καὶ ὀπτῆσαι καὶ τὰ ἑξῆς
 δεξιώτατος εἶναί φησιν. </comment>

<comment>
<ref>19.198 — 214</ref> Ὅτι τοῦ βασιλέως εἰπόντος, ἃ
 προσεχῶς εἶπε, τοῦ δὲ Ὀδυσσέως ἀναθέντος ἤδη τῷ Ἀχιλλεῖ ὡς πολεμικῷ τὰ
 τῆς μάχης καὶ εἰπόντος ἀλλ’ ἄγε, λαὸν μὲν σκέδασον καὶ δεῖπνον ἄνωχθι
 ὅπλεσθαι, ὁ Ἀχιλλεὺς ἄλλον μὲν εἶναί φησι καιρὸν τῶν τε ἄλλων καὶ τοῦ ἐς
 βρωτὺν ὀτρύνειν, ἤγουν εἰς δεῖπνον. νῦν δέ, φησίν, ἀνώγοιμι πολεμίζειν
 υἷας Ἀχαιῶν νήστιας, ἀκμήνους, ἅμα δ’ ἡλίῳ καταδύντι τεύξεσθαι μέγα δόρπον, ἐπὴν τισαίμεθα λώβην, ἣν δηλαδὴ ὀφείλουσιν ἡμῖν οἱ Τρῶες. πρὶν δ'
 οὔ πως ἂν ἔμοιγε φίλον κατὰ λαιμὸν ἰείη, ὅ ἐστι πορευθείη, πεμφθείη, οὐ
 πόσις οὐδὲ βρῶσις, ἑταίρου τεθνειῶτος, ὅς μοι ἐνὶ κλισίῃ δεδαϊγμένος ὀξέϊ
 χαλκῷ κεῖται ἀνὰ πρόθυρον τετραμμένος, ἀμφὶ δ’ ἑταῖροι μύρονται. τό,
 ἤγουν διό, μοι οὔ τι μετὰ φρεσὶ ταῦτα μέμηλεν, ἤτοι δῶρα καὶ γυναῖκες καὶ
 ὅρκος καὶ δεῖπνον, ἀλλὰ φόνος τε καὶ αἷμα καὶ ἀργαλέος στόνος 
 ἀνδρῶν. ὡς ἀληθεύει ἐνταῦθα ἐπ’ αὐτῷ τὸ αἰεὶ γάρ τοι ἔρις τε φίλη καὶ ἑξῆς,
 ὃ φθάσας ὁ βασιλεὺς ἔσκωψε κατ’ αὐτοῦ. καὶ οὕτω μὲν ὁ Ἀχιλλεὺς
 συμπαρατείνων ἑαυτῷ εἰς καρτερίαν καὶ τοὺς Ἀχαιοὺς ὡς πολέμαρχος,
 ἀντερεῖ δὲ Ὀδυσσεὺς κατωτέρω ἄριστα. </comment>

<comment>
<ref>19.199 — 205</ref> Ἰστέον δὲ ὅτι χρήσιμα
 τοῖς γράφουσι καί, ἃ πρὸ τούτων κεῖνται τῷ Ἀχιλλεῖ, εἰπόντι Ἀτρείδη,
 ἄλλοτέ περ καὶ μᾶλλον ὀφέλλετε ταῦτα πένεσθαι, ὁππότε τις μεταπαυσωλὴ
 πολέμοιο γένηται καὶ μένος οὐ τόσον ᾖσιν, ὅ ἐστιν ὑπάρχει, ἐνὶ στήθεσσιν
 ἐμοῖσι. νῦν δ’ οἳ μὲν κέαται δεδαϊγμένοι, οὓς ἐδάμασεν Ἕκτωρ, ὅτε οἱ Ζεὺς
 κῦδος ἔδωκεν, εὐτυχοῦντι δηλαδή, ὑμεῖς δ’ ἐς βρωτὺν ὀτρύνετον, καὶ ἑξῆς,
 τὰ προγραφέντα. Ἐν τούτοις δὲ πᾶσιν ἀποδέχεται μὲν ὁ ἥρως τὰ τοῦ βασιλέως
 καὶ τοῦ Ὀδυσσέως, παρακαίρια δὲ αὐτὰ εἶναι κρίνει. </comment>

<comment>
<ref>19.201 s.</ref> Ἔστι δ’ ἐν








 
 τούτοις μεταπαυσωλή μὲν συνθέτως ἡ παῦσις, ἣν ἀλλαχοῦ ἔφη ἀνάπνευσιν
 Ὅμηρος, μένος δὲ θυμὸς ἀκμάζων ἄρτι μάλιστα ἐν τῷ ἥρωϊ. </comment>

<comment>
<ref>19.205</ref> Ἡ δὲ
 βρωτύς Ἰώνων ἐστὶ σχηματισμός, ὡς καὶ ἡ ἐδητὺς καὶ ἡ ὀτρυντύς, ἤτοι ὁ
 ἐρεθισμὸς ὁ ἐκ τοῦ παροτρύνειν, καὶ ἡ κτιστύς, ἤτοι ἡ τοῦ κτιζομένου ποίησις,
 κτιστὺν γοῦν Μιλήτου φησὶν Ἡρόδοτος. Ἡ μέντοι βρῶσις κοινόν ἐστιν.
 Ἀστείως δὲ ὁ Ἀχιλλεὺς τὸ πρὸ τῆς μάχης δεῖπνον εἰς βρωτὺν καὶ βρῶσιν
 μετέλαβε, καὶ ἴσως καθάπτεται τοῦ Ὀδυσσέως, ἐφ’ οἷς πρὸ τῆς μάχης
 κορέσασθαι συνεβούλευσεν οἴνου καὶ ἐδωδῆς. Τὸ δὲ ὀτρύνετον ἔχει τι βάρος
 τῷ ἥρωϊ, ἀχθομένῳ εἰ μόνοι οὗτοι δύο, ὁ βασιλεὺς καὶ Ὀδυσσεύς, ἐπέχουσι τῆς
 μάχης αὐτόν. Ὅρα δὲ ὅτι πρὸ μικροῦ μὲν ἰδίᾳ εἶπεν Ὀδυσσεὺς τὸ νήστιας καὶ
 ἰδίᾳ τὸ ἀκμήνους, ἐνταῦθα δὲ Ἀχιλλεὺς ὁμοῦ τὰ δύο ἀσυνδέτως παρέθετο,
 προϊὼν δὲ ἐρεῖ ἄκμηνος καὶ ἄπαστος, ὡς εἶναι ταὐτὸν κατὰ πολυωνυμίαν τὸ
 νῆστις, ἄκμηνος, ἄπαστος, ὃν καὶ ἀπόπαστον λέγει ὁ Ὀππιανός. </comment>

<comment>
<ref>19.207</ref>
 Ἰστέον δὲ ὅτι ὁμώνυμον ὄνομα καὶ τὸ νῆστις. λέγεται γὰρ νῆστις καί τι μεταξύ,
 φασί, κοιλίας καὶ στομάχου ἔντερον. καὶ Σικελικὴ δέ τις, φασί, θεὸς Νῆστις
 ἐλέγετο. Σημείωσαι δὲ καὶ ὅπως ἔδειξε φανερῶς, τί ἐστι δόρπον, εἰπὼν ἅμα
 δ’ ἠελίῳ καταδύντι τεύξεσθαι δόρπον. </comment>

<comment>
<ref>19.208</ref> Οὐδετέρως δὲ εἶπε. φησὶ γὰρ
 μέγα δόρπον, τοῦτο δὲ ὡς πρὸς τὸ δεῖπνον διαστέλλει. αὐτὸ γὰρ οὐ μέγα διὰ
 τὴν σπουδὴν τὴν εἰς τὸν πόλεμον. τὸ μέντοι δόρπον μέγα γίνεται διὰ τὴν ἄδειαν.
 Καὶ ἔστι καὶ αὐτὸ σκωπτικὸν τοῦ κορεσσάμενος πολεμίζῃ, ὡς μὴ δέον ὂν
 κατὰ τὸν λόγον τοῦ Ὀδυσσέως ἐν δείπνῳ μικρῷ τῷ πρὸ μάχης κορέσασθαι,
 ἀλλ’ ὕστερον ἐν ἀδείᾳ δόρπου. ἔχει δὲ ὁ λόγος καὶ σεμνότητα ἡρωϊκήν, οἷα
 σήμερον πρὸς ἑσπέραν ἀδειάσοντος τοῦ Ἀχαιϊκοῦ στρατοῦ εἰς τὸ τεύξεσθαι μέγα







 
 δόρπον. </comment>

<comment>
<ref>19.209</ref> Φίλος δὲ λαιμός, ὡς καὶ φίλαι χεῖρες καὶ ἕτερα προσεσημειωμένα. </comment>

<comment>
<ref>19.210</ref> Ἐν δὲ τῷ οὐ πόσις οὐδὲ βρῶσις προέθετο, ὡς καὶ ἐν
 ἄλλοις, τὴν πόσιν τῆς βρώσεως, οὕτω ποιῶν ὡς ἐπὶ πολύ. ἐρεῖ γὰρ καὶ
 κατωτέρω πόσιος καὶ ἐδητύος, μετ’ ὀλίγα μέντοι σίτοιο καὶ ποτοῖο.
 </comment>

<comment>
<ref>19.212</ref> Τὸ δὲ κεῖται ἀνὰ πρόθυρον τετραμμένος, ἤγουν εἰς τὸ πρόθυρον
 ὁρῶν, ἔθος διδάσκει παλαιόν, οἷα ἔθους ὄντος οὕτω προτίθεσθαι τοὺς νεκρούς,
 ὡς ἐπὶ ἐξόδῳ τοῦ βίου γεγονότας. </comment>

<comment>
<ref>19.213 s.</ref> Ἰστέον δὲ καὶ ὅτι ὁ πρὸ ἔργου
 παντὸς σπεύδων εἰς κίνδυνον ἐρεῖ ἂν οὔ μοι μετὰ φρεσὶ ταῦτα μέμηλεν, ἀλλὰ
 φόνος τε καὶ αἷμα καὶ ἀργαλέος στόνος ἀνδρῶν. ἔνθα καιρία παρίσωσις τὸ
 φόνος καὶ στόνος. </comment>

<comment>
<ref>19.209</ref> Ἰστέον δὲ ὅτι τὸ πρὶν δ’ οὔ πως ἂν ἔμοιγε φίλον
 κατὰ λαιμόν καὶ ἑξῆς, κατὰ σχῆμα συγχωρήσεως ἔφη ὁ Ἀχιλλεύς, ὡς τοῖς μὲν
 ἄλλοις ἀφιεὶς δειπνῆσαι πρὸ μάχης διὰ τὸ κοινὸν ἔθος, αὐτὸς δὲ ἄσιτος ἐθέλων
 διατελέσαι πανημέριος μαχόμενος διὰ τὸν Πάτροκλον. </comment>

<comment>
<ref>19.215 — 20</ref> Ὅτι πρὸ
 ὀλίγου μὲν ὁ Ἀχιλλεὺς ἠξίου αἶψα τοὺς Ἀχαιοὺς εἰς μάχην ἐξελθεῖν καὶ μὴ
 κλοτοπεύειν καὶ διατρίβειν, ὅτε καὶ αἰσθόμενος Ὀδυσσεὺς ὡς ἀδείπνους ἐκεῖνος
 βούλεται τοὺς Ἕλληνας εἰς μάχην ἐξαγαγεῖν, ἀντεῖπεν ὅσα ἔδει. ἐπεὶ δὲ ὁ
 Ἀχιλλεὺς σαφέστερον ἐξήνεγκεν ὃ ἐβούλετο, ἐνταῦθα δὴ καὶ Ὀδυσσεὺς
 παρρησιάζεται λαμπρότερον καί φησιν ὦ Ἀχιλλεῦ, Πηλέος υἱέ, μέγα φέρτατε
 Ἀχαιῶν, κρείσσων εἶς ἐμέθεν καὶ φέρτερος οὐκ ὀλίγον περ ἔγχεϊ, ἐγὼ δέ κε
 σεῖο νοήματί κεν προβαλοίμην πολλόν, ἐπεὶ πρότερος γενόμην καὶ πλείονα οἶδα.
 τῷ τοι ἐπιτλήτω κραδίη μύθοισιν ἐμοῖσι. Καὶ ὅρα τὸ ἀξίωμα τοῦ βουλευτοῦ
 καὶ τὸν ἑαυτοῦ καίριον καὶ ἀνεμέσητον ἔπαινον. Καὶ σημείωσαι, ὅπως ὁ
 Ἀχιλλεὺς ἀνέχεται ἀληθοῦς ἐπαινέτου ἀκούων, οὐ πᾶσαν ἀρετὴν προσμαρτυροῦντος αὐτῷ, ἀλλ’ ἔστιν ἃ καὶ μεμφομένου. οἶδε γὰρ ὡς οὐ πάντα πᾶσιν ὁ
 θεὸς δίδωσι, καὶ ὡς ἡ ἐμπειρία ἔχει τι λέξαι τῶν νέων σοφώτερον. καὶ αὐτὸς
 δὲ πρὸ μικροῦ ἑαυτὸν ἐπαινῶν ἔφη ἀνδρειότατος εἶναι ἐκ πολέμῳ, ἐν ἀγορᾷ δὲ
 καὶ ἄλλους εἶναι ἀμείνονας, ὧν δή πού ἐστι καὶ Ὀδυσσεύς. καὶ οὕτω μὲν
 ἐνταῦθα γίνεται. ἐπὶ μέντοι Ἕκτορος καὶ Πολυδάμαντος οὐχ’ ὁμοίως ἦν. ἐκεῖ
 γὰρ ὁ βάρβαρος Ἕκτωρ οὐ θέλει τοῦ σοφωτέρου ἀκούειν, ἀλλὰ καὶ θάνατον








 
 ἀπειλεῖται, εἰ ἐναντιώσεται. ποιεῖ δὲ τοῦτο ἐκεῖ ὁ Ἕκτωρ, διότι οὐ προέχει
 χρόνῳ αὐτοῦ ὁ Πολυδάμας. ὅθεν οὐδὲ ἔχει πρὸς τὸν Ἕκτορα εἰπεῖν, ὅτι
 πρότερος γενόμην καὶ πλείονα οἶδα. σύγχρονοι γὰρ ἀμφότεροι, ἐν μιᾷ γενόμενοι νυκτὶ κατὰ τὴν Ὁμηρικὴν ἱστορίαν. Ὅρα δὲ καὶ τὴν μεταχείρησιν τοῦ
 προοιμίου. ἵνα μὲν γὰρ καταιδέσῃ τὸν Ἀχιλλέα ὁ σοφὸς Ὀδυσσεὺς κατὰ πολύ
 φησιν ὑπερβάλλειν ἐκεῖνον τῷ νοήματι, ἵνα δὲ αὖ μὴ λυπήσῃ τὸν ἀριστέα, οὐ
 προβάλλεται νοὸς ὀξύτητα καὶ εὐφυί̈αν, ἀλλὰ τὸ ἀφθόνητον γῆρας καὶ τὴν
 ἐντεῦθεν πολυπειρίαν, ὡς καὶ τοῦ Ἀχιλλέως δυναμένου μὲν τοιούτου ἔσεσθαι,
 εἴπερ εἰς ὅμοιον γῆρας ἐλάσει, οὔπω δὲ τοιούτου ὄντος. ἐπεὶ δὲ ὅμως καὶ ταῦτα
 ἐλαττοῖ τὸν Ἀχιλλέα ὡς ἥττονα τοῦ Ὀδυσσέως, φθάνει αὐτὸν εἰπὼν μέγα φέρτατον τῶν Ἀχαιῶν. Διὸ καὶ πολέμαρχος προὐβέβλητο. ἔφη δὲ αὐτὸν καὶ
 ἑαυτοῦ φέρτερον οὐκ ὀλίγον, ἀλλὰ δηλαδὴ κατὰ πολύ, ὥσπερ αὖ πάλιν αὐτὸς
 πολλὸν ὑπερβάλλει ἐκεῖνον νοήματι, ἤγουν ἐν τῷ νοεῖν. καὶ οὕτω τῇ ἀνδρίᾳ μὲν
 ὑποπεσὼν ὁ Ὀδυσσεύς, τῇ δὲ φρονήσει ὑπεραναβάς, πείθει τὸν Ἀχιλλέα
 προσέχειν αὐτῷ. </comment>

<comment>
<ref>19.218</ref> Τὸ δὲ προβαλοίμην ἀντὶ τοῦ ὑπερβαλοίμην φησίν,
 ὥσπερ καὶ πρόφρων ὁ ὑπέρφρων, καὶ πρὸ παίδων καὶ γυναικῶν ἀντὶ τοῦ ὑπὲρ
 παίδων καὶ γυναικῶν. Ἔνθα καὶ ὅρα τὸ καινὸν τῆς συντάξεως. γενικῇ γὰρ
 συντάξει τὸ προβαλοίμην. νοήματι γάρ σου προβαλοίμην φησί. καὶ ἴσως κάλλιον ἑαυτῆς εἶναι τὴν πρόθεσιν καὶ μὴ ληφθῆναι ἀντὶ τῆς <rs type="waw">ὑπερ</rs> , ἵνα λέγῃ
 Ὀδυσσεὺς ὅτι πρὸ τοῦ Ἀχιλλέως βαλοίμην, ἤτοι ἐπιτυχὴς γενοίμην, ἐν τῷ
 νοήματι ὥσπερ αὖθις σὺ πρὸ ἐμοῦ βάλοιο ἂν τῷ ἔγχεϊ. βάλλειν γὰρ καὶ τὸ
 ἁπλῶς ἐπιτυγχάνειν, ὅθεν καὶ νηὸς ἐπήβολος ἐν Ὀδυσσείᾳ. </comment>

<comment>
<ref>19.220</ref> Τὸ δὲ
 ἐπιτλήτω εὖ συντάσσεται δοτικῇ κατὰ τὸ ἐπιμεινάτω. τὸ μέντοι τλήτω
 αἰτιατικὴν ἔχει σύνταξιν. δεινότατα δὲ προέταξε μὲν Ὀδυσσεὺς τὸν τοῦ
 Ἀχιλλέως ἔπαινον, ὑπέταξε δὲ τὸν ἑαυτοῦ, ἵνα θελχθεὶς ὁ φιλότιμος νεανίας







 
 οἷς καλῶς ἤκουσε, πεισθείη τῷ εὐλογήσαντι. Σημείωσαι δὲ καὶ ὅπως δυσὶ
 τόποις ὁ ποιητὴς τὰς αὐτὰς ἐννοίας ἀνεπισφαλῶς ἐμέρισεν, ἤγουν τὴν Ἀχιλλέως
 εἰς μάχην σπουδὴν δίχα δείπνου καὶ τὴν Ὀδυσσέως ἀντιλογίαν. αἴτιος δὲ ὁ
 Ἀχιλλεύς, οὕτω μάλα εἰς μάχην ἐνθουσιῶν. Ὅρα δὲ καὶ ὡς ἐν μὲν τῇ βῆτα
 ῥαψῳδίᾳ ὑπὸ Νέστορος Ὀδυσσεὺς ἥττηται, κρατηθεὶς τὸν περὶ τὰς αὐτὰς
 ἐννοίας ἀγῶνα, ἐνταῦθα δὲ αὐτὸς ἑαυτὸν παρευδοκιμεῖ, ἀμείνω τὴν δευτέραν
 δημηγορίαν καὶ στρυφνοτέραν ἐκθέμενος, φιλοτιμησάμενος τοῦτο, ἵνα μὴ τὸν
 οἰκεῖον ἀπελέγξῃ ἔπαινον. </comment>

<comment>
<ref>19.216 — 7</ref> Ἔτι ὅρα καὶ ὅτι Ἀχαιῶν μὲν φέρτατον
 τὸν Ἀχιλλέα εἶπεν, ἑαυτοῦ δὲ φέρτερον οὐκ ὀλίγον, οὐ μὴν φέρτατον. τοῦτο δὲ
 καὶ Νέστωρ ἂν εἴποι πρὸς τὸν Ἀχιλλέα, καὶ ἕτεροι δὲ τυχόν, ὥστε τὸ φέρτατος
 Ἀχαιῶν ἐπαγωγότερον εἴρηται πρὸς χάριν, καὶ οὐκ εἰς τὸ πᾶν πρὸς ἀλήθειαν.
 </comment>

<comment>
<ref>19.217</ref> Τὸ δὲ κρείσσων εἷς ἐμοῦ δηλοῖ μὲν τὸ ὑπάρχεις, ὡς καὶ ἐν τῷ τίς
 πόθεν εἶς ἀνδρῶν; γίνεται δὲ ἐκ τοῦ εἰμί τροπῇ τῆς <rs type="waw">μι</rs> εἰς σίγμα. Κρείσσων δὲ
 καὶ ἐνταῦθα, ὡς καὶ ἐν τῇ αʹ ῥαψῳδίᾳ, ὁ καθ’ ὑπεροχὴν ὑπερφέρων, καὶ οὗπερ
 οὐκ ἂν περιγένοιτό τις ἕτερος. </comment>

<comment>
<ref>19.218 s.</ref> Ἰστέον δὲ καὶ ὅτι ἐνταῦθα ἐν τῷ








 
 νοήματι προβαλοίημν πολλόν, ἐπεὶ πρότερος γενόμην ἀποσπῶσί τινες τὸ
 πολλόν ἐκ τοῦ προβαλοίμην, καὶ προσάγουσι τοῖς ἑξῆς, λέγοντες νοήματι
 προβαλοίμην, καὶ ἐνταῦθα στίζοντες, εἶτα ἐπάγοντες πολλὸν ἐπεὶ πρότερος
 ἐγενόμην, ἵνα λέγῃ ὅτι πολὺ εἰμί σου πρότερος, καὶ μὴ οὕτως ὑπεραίρηται τοῦ
 Ἀχιλλέως ὡς κατὰ πολὺ ὑπερβάλλων νοήματι. οἱ μέντοι παλαιοί, ψυχρότητα
 αἰτιώμενοι τούτου τοῦ λόγου, λέγουσι καὶ ὅτι τὸ πολλόν οὐ προτάσσεσθαι
 λόγων, ἀλλ’ ὑποτάσσεσθαι εἴωθεν, οἷον ἐπεὶ πολλὸν κείνων ἐπιδεύεαι
 ἀνδρῶν, καὶ ἐπεὶ μάλα πολλὰ μεταξύ, καὶ ἐπὶ Ἕκτορος καὶ Πολυδάμαντος
 ὃ μὲν μύθοις, ὃ δ’ ἔγχεϊ πολλὸν ἐνίκα. </comment>

<comment>
<ref>19.221 — 4</ref> Ἐπὶ δὲ τοῖς ῥηθεῖσι δεικνὺς Ὀδυσσεὺς ὡς πάνυ καλῶς νοεῖ, ἀκολούθως δὲ καὶ φράζει, στρυφνοῖ τὰ
 ἐφεξῆς τοῦ λόγου ἐν σχήματι ῥητορικῆς ἀλληγορίας καὶ γνώμης ἀλληγορικῆς
 οὕτω αἶψά τε φυλόπιδος πέλεται κόρος ἀνθρώποισιν, ἧς τε πλείστην μὲν
 καλάμην χθονὶ χαλκὸς ἔχευεν, ἄμητος δ’ ὀλίγιστος, ἐπὴν κλίνῃσι τάλαντα Ζεύς,
 ὅς τ’ ἀνθρώπων ταμίης πολέμοιο τέτυκται, ὡς καὶ ἀλλαχοῦ κεῖται.
 μεταβὰς γὰρ ἀπὸ τῆς φυλόπιδος λαλεῖ μὲν ὡς περὶ θερισμοῦ ὁ ποιητής, ἀγορεύει
 δὲ ὅμως ἄλλο τι, τὰ περὶ τῆς αὐτῆς μάχης δηλαδή. ὃ δὲ λέγει, ἔστι τοιοῦτον: 
 ταχὺ γίνεται κόρος τῆς πάνυ σφοδρᾶς φυλόπιδος, ἐν ᾗ πολὺς μὲν ὁ πίπτων λαὸς
 ἐν μάχης τροπῇ, ὀλίγοι δὲ οἱ σῳζόμενοι, ἵνα νοῆται καλάμη μὲν οἱ πίπτοντες καὶ
 οἷον ἐκθεριζόμενοι, ἄμητος δὲ οἱ περιόντες καὶ ἔτι ζῶντες. ἢ καὶ ἄλλως πλατύτερον καὶ σαφέστερον καὶ κρεῖττον, ἐπεὶ ἄμητος μὲν ὁ καιρὸς τοῦ ἀμᾶν, ἀμητὸς δὲ
 ὀξυτόνως αὐτὴ ἡ τοῦ ἀμᾶν ἐνέργεια καὶ ὁ τεθερισμένος καρπός, εἰ μὲν ἄμητος
 προπαροξυτόνως γράψομεν, λέγοι ἂν ὁ Ὀδυσσεύς, οὕτω τροπῆς γενομένησ — 
 τοῦτο γὰρ ἡ κλίσις τῶν ταλάντων δηλοῖ — πολλὴ μὲν πεσεῖται καλάμη, ὅ ἐστι
 σώματα, ἄμητος δέ, ὅ ἐστι καιρὸς τοῦ ἀμᾶν καὶ διώκειν καὶ ἀναιρεῖν, ὀλίγος







 
 ἔσται. οἱ γὰρ διώκοντες καὶ θερίζοντες ταχὺ κορέννυνται διὰ τὸν λιμόν. ἵνα
 λέγῃ, ὅτι ἐὰν οὐ προδειπνήσωμεν, ὀλίγον καιρὸν διώξαντες καὶ πολλὰ πολεμίων
 καταβαλόντες σώματα, ταχὺ κορεσθησόμεθα τοῦ διώκειν. ἢ καὶ ἄλλως εἰπεῖν
 τὸ αὐτὸ συντομώτερον καὶ σαφέστερον, αἶψα γίνεται κόρος τῆς μάχης, ἧς
 κλιθείσης ἐν ὀλίγῳ χρόνῳ πολλοὶ πίπτουσι. δεῖ οὖν τηνικαῦτα μὴ λιμώττειν
 τοὺς μαχητάς. καὶ οὕτω μέν, ἐὰν ὁ ἄμητος προπαροξύνηται. ἐὰν δὲ ὁ ἀμητὸς
 ὀξυτόνως γράφηται καὶ δηλοῖ τὸν θερισμόν, λέγει ὅτι σύντομος ὁ κόρος τῆς
 μάχης, ἐν ᾗ πολλοί εἰσιν οἱ ἀναιρούμενοι καὶ ἐκθεριζόμενοι ὡσεὶ καὶ καλάμη
 πίπτουσα. καὶ ὁ τοιοῦτος θερισμὸς ὀλίγος ἐστίν, ὡς ταχὺ ἀποκαμνόντων τῶν
 τοιούτων θεριστῶν διὰ τὸν λιμόν. πότε δὲ τοιοῦτος θερισμὸς γίνεται; οὐχ’ ὅτε
 ἀμφοτέροις ἐμπνέει μένος ὁ θεός, ὡς πρὸ μικροῦ εἶπε, καὶ ὅτε ἐπὶ ἴσα τέταται
 μάχη, καὶ ἴσας ὑσμίνῃ κεφαλὰς ἔχουσι τὰ στρατεύματα, τότε γὰρ πανημέριος ὁ
 πόλεμος, ἐπεὶ οὐκ ὀλίγον χρόνον ἔσται φύλοπις, καθὰ προερρέθη, εὖτ’ ἂν
 πρῶτον ὁμιλήσωσι φάλαγγες ἀνδρῶν, καὶ οὔπω δηλαδὴ κλιθῇ τὰ τῆς μάχης,
 ἀλλ’ ἐπειδάν, φησί, κλίνῃ τάλαντα Ζεύς. ἡ γὰρ πολλὴ τῶν ζώντων ἐκθέρισις καὶ
 τοσαύτη τῶν νεκρῶν πτῶσις, καὶ οὕτως αἶψα γινομένη, ἐν μετακλίσει μάχης
 γίνεται, ὅτε καὶ δεῖ μὴ λιμῷ βλάπτεσθαι τοὺς νικῶντας, ὡς ἂν εὐτόνως
 διώκωσιν. Ἰστέον δὲ ὅτι αὔξεται ἐνταῦθα τὸ τῶν Τρώων φιλόμαχον. εἰ γὰρ
 αἶψα πέλεται κόρος τῆς σφοδρᾶς μάχης, τίνες ἂν εἶεν οἱ Τρῶες, οὓς μάχης
 ἀκορήτους εἶπε φθάσας. </comment>

<comment>
<ref>19.222</ref> Σημείωσαι δὲ καὶ ὅτι καλάμην ἐνταῦθα μὲν ἐπὶ
 σώματος ἀνθρωπείου πεσόντος ἔφη μεταφορικῶς, ἐν Ὀδυσσείᾳ δὲ τὸ ὑπὸ γήρως
 ἤδη διεφθαρμένον σῶμα καλάμην ὠνόμασε. κυρίως δὲ καλάμαι αἱ τῶν
 δραγμάτων ῥῖζαι, οὐκέτι καλούμεναι στάχυες μετὰ τὸν θερισμόν, ὅτι μηδὲ σῖτον
 ἔχουσιν, ὅθεν ὁ στάχυς ἐτυμολογεῖται ὡς οἷον σίταχυς, ἀλλὰ καλάμοις παρονομαζόμεναι δι’ ὁμοιότητα. καλεῖ δὲ τὴν καλάμην ὁ πολὺς ἄνθρωπος καλαμαίαν,
 ὡς καὶ ἡ σελήνη σεληναία λέγεται. ἀπὸ δὲ τῆς ῥηθείσης καλάμης καὶ
 καλαμᾶσθαι τὸ συλλέγειν τὰ λείψανα τῶν τεθερισμένων, ὡς ἐν ῥητορικῷ
 εὕρηται Λεξικῷ, καὶ καλαμαῖον, φασί, τεττίγιον ἐλάχιστον, καὶ καλάμιον,
 χρυσοῦν κοσμάριον, κατὰ τοὺς παλαιοὺς εἰπεῖν, ὁ τοὺς πλοκάμους περιέχει.
 αὐτὸ δὲ ἴσως οὐκ ἐκ τῆς καλάμης ἀλλ’ ἐκ καλάμου παρωνόμασται. καὶ τὸ ἁπλῶς
 δέ, φασί, θερίζειν ἀπὸ τῆς αὐτῆς καλάμης καλαμᾶσθαι λέγεται. </comment>

<comment>
<ref>19.223</ref> Τὸ
 δὲ ἐπειδὰν κλίνῃ τάλαντα Ζεύς ἐπιτομή ἐστιν ἐκείνου τοῦ νοήματος, ἔνθα τὸν
 Δία κῆρας ἐντιθέντα πλάστιγξι καὶ ταλαντεύοντα παρεισήγαγε. δῆλον γὰρ, ὅτι
 ῥοπὴν δηλοῖ τῶν ταλάντων ἡ κλίσις. ἡ δὲ ῥοπὴ ἀπὸ βάρους, ὅπερ καταφέρει τὰς
 πλάστιγγας. Κῆρες ἄρα κἀνταῦθα νοοῦνται τοῦδε ἢ τοῦδε τοῦ μέρους καθέλκουσαι καὶ κλίνουσαι τὰ τοῦ Διός, ἤτοι τῆς εἱμαρμένης, τάλαντα. Ὅρα οὖν ὅπως
 ἐκεῖνο τὸ νόημα συντόμως νῦν συνέστρεψεν, ὡς πρὸς εἰδότας λαλῶν. τὸ ταχὺ δὲ
 πάντως καὶ ὅπῃ τύχῃ ὀξύρροπον καὶ ἄδηλον τοῦ πολέμου ἡ τῶν ταλάντων
 χρῆσις καὶ κλίσις παραδηλοῖ. καὶ τοιάδε μὲν τὰ τῆς ῥηθείσης γνώμης πάνυ
 στρυφνῶς ἐπιτετμημένης, ὡς ὁ πολύνους ῥήτωρ ἐπέκρινεν, ἵνα ἐμφήνῃ, ὡς
 τοσοῦτον ἀποδέει τοῦ ἐθέλειν χρονοτριβεῖν εἰς κόρον δείπνου, ὥστε καὶ αὐτὴν
 τὴν δημηγορικὴν φράσιν συντέμνειν πρός τε σπουδὴν καὶ πρὸς ἔνδειξιν τοῦ
 νοήματι, ὡς ἐρρέθη, προβάλλεσθαι. </comment>

<comment>
<ref>19.225</ref> Ὀδυσσεὺς δὲ καὶ ταῦτα πρὸς τὸν
 Ἀχιλλέα φησὶ γαστρὶ δ’ οὔ πως ἔστιν νέκυν πενθῆσαι Ἀχαιούς, ἤτοι πιεσμῷ
 γαστρὸς καὶ ἀσιτίᾳ. </comment>

<comment>
<ref>19.226 s.</ref> Καὶ τὴν αἰτίαν ἐπάγων φησὶ λίην γὰρ πολλοὶ
 καὶ ἐπήτριμοι ἤματα πάντα πίπτουσι. πότε κέν τις ἀναπνεύσειε πόνοιο; ὥστε
 καθ’ ἑκάστην ἐκροτοῦντο μάχαι. </comment>

<comment>
<ref>19.228 — 32</ref> Εἶτα ἐπάγει τὸ ἀνθρωπίνως
 ποιητέον, λέγων ἀλλὰ χρὴ τὸν μὲν καταθάπτειν, ὅς κε θάνῃσιν, νηλέα θυμὸν
 ἔχοντας, ἐπ’ ἤματι δακρύσαντας. ὅσσοι δ’ ἂν πολέμοιο περὶ στυγεροῖο
 λίπωνται, ἤγουν παραλειφθῶσιν ἐκ μάχης, μεμνῆσθαι πόσιος καὶ ἐδητύος,







 
 ὄφρ’ ἔτι μάλλον ἀνδράσι δυσμενέεσσι μαχώμεθα νωλεμὲς αἰεί, ὃ πολλαχοῦ
 τέθειται, μένος ἔχοντες ἐντεῦθεν δηλαδὴ καὶ ἀλκήν, ὡς πρὸ ὀλίγων ἐρρέθη.
 </comment>

<comment>
<ref>19.231</ref> Καὶ σημείωσαι καὶ ἐνταῦθα καὶ ἐκεῖ, ὅτι τῷ οἴνῳ καὶ τῷ σίτῳ, εἴτ'
 οὖν τῇ ἐδητύϊ καὶ τῇ ἐδωδῇ, ἐνθεωρεῖ ὁ ποιητὴς τὴν κατὰ σῶμα ὠφέλειαν.
 Οἶνος γάρ, φασίν, ἄμικτος ὢν στερεμνίῳ, βλάπτει καὶ ἀπογυιοῖ, κατὰ τὸν
 Ἕκτορα, εἰπεῖν, καὶ ἀλκῆς λανθάνεσθαι ποιεῖ. διὸ καὶ τοῖς καρδιακοῖς μετὰ
 οἴνου σιτῶδές τι ἀναμίσγεται πρὸς κατοχὴν δυνάμεως, καὶ τῷ Μαχάονι δὲ μετὰ
 ἀλφίτου καὶ τυροῦ οἶνος ἀναμιγεὶς προσήνεκτο. </comment>

<comment>
<ref>19.232</ref> Ὅρα δὲ καὶ τὸ
 μαχώμεθα. καὶ ἑαυτὸν γὰρ συνεισάγει ὁ ῥήτωρ, ὡς καὶ αὐτὸς δειπνήσων, ἵνα
 καὶ τὸν Ἀχιλλέα εἰς τοῦτο προκαλέσηται, εἰ καὶ ἐκεῖνος οὐ πείθεται, ἀλλὰ
 γαστέρι τὸν νέκυν πενθεῖ, ὃ δὴ ἔσκωψεν Ὀδυσσεὺς γνωμικώτερον. </comment>

<comment>
<ref>19.225</ref>
 Ἰστέον γὰρ ὅτι τὸ γαστέρι δ’ οὔ πως ἔστι νέκυν πενθῆσαι Ἀχαιούς
 γνωμικόν ἐστιν ὑπεξῃρημένου τοῦ Ἀχαιούς, ὡς μὴ δέον ὂν τοὺς ἐν μάχῃ
 συχνῶς πίπτοντας ἀσιτίᾳ πενθεῖσθαι ὑπὸ στρατιωτῶν, οὓς ἡ τροφὴ συνέχει καὶ ἡ
 τοῦ σώματος ἐπιμέλεια. Ἔνθα ὅρα τὸ γαστέρι δ’ οὔ πως ἔστι, φρασθὲν τῇ
 συναλιφῇ, ὡς δόξαι ἂν τοῖς τὰ σχεδιακὰ εἰθισμένοις δοῦπον ὑπολαληθῆναι
 ἀσυναλείπτως, ὡς ἐκεῖνοι γυμνάζονται. </comment>

<comment>
<ref>19.226</ref> Ὁ δὲ ἐπήτριμος, ὁ κατὰ
 συνωνυμίαν ἤτοι πολυωνυμίαν πολλός, δηλοῖ μὲν καὶ νῦν τὸν πυκνὸν καὶ
 συνεχῆ, γίνεται δὲ ἢ ἀπὸ τοῦ τρία, ὃ δηλοῖ τὸ πολλά, τρίμος, ὡς δύο δύμος καὶ
 δίδυμος, καὶ πλεονασμῷ τοῦ <rs type="waw">η</rs> , ἤτριμος, ὁ πολὺς καὶ συχνός, καὶ κατὰ σύνθεσιν ἐπήτριμος, ὡς καὶ τὸ ἐπηετανός καὶ ἐπήβολος. ἢ μᾶλλον κατὰ τοὺς παλαιοὺς







 
 ἐπήτριμος λέγεται ἀπὸ τῶν ἐν τοῖς ὕφεσιν ἠτρίων, ὅ ἐστιν ἐπαλλήλων
 στημόνων, ἑτέρων ὄντων ἐφ’ ἑτέροις, ἀφ’ ὧν καὶ χιτὼν εὐήτριος λέγεται.
 </comment>

<comment>
<ref>19.229</ref> Σημείωσαι δὲ καὶ τὸ νηλέα θυμὸν ἔχοντας ὅτι οὐκ ἐπὶ ψόγου ὡς ἐν
 ἄλλοις εἴληπται, ἀλλὰ τὸν ἀπαθῆ ἢ δυσπαθῆ καὶ ἀπενθῆ καὶ ὀλιγόδακρυν νηλέα
 εἶπεν ἐνταῦθα ὁ ποιητής. </comment>

<comment>
<ref>19.228</ref> Τὸ δὲ ὅς κε θάνῃσιν ἐστὶ μὲν περίφρασις
 τοῦ θανόντα, ἐπῆκται δὲ πρὸς σαφήνειαν τοῦ τὸν μὲν καταθάπτειν, ἵνα λέγῃ,
 ὅτι χρὴ καταθάπτειν τόν, ὃς ἂν θάνοι. </comment>

<comment>
<ref>19.232 — 3</ref> Κεῖται δ’ ἐν τοῖς ῥηθεῖσι
 μετὰ τὸ νωλεμὲς αἰεί καὶ τὸ ἑσσάμενοι χροὶ̈ χαλκὸν ἀτειρέα εἰς ἐνθύμησιν
 τοῦ μὴ μόνον ἄλλως τοὺς νήστιας μαχητὰς τείρεσθαι ἀλλὰ καὶ ὑπὸ τῆς τῶν
 ὅπλων βαρύτητος. καὶ τοιαῦτα μὲν καὶ τάδε. </comment>

<comment>
<ref>19.233 — 6</ref> Ὀδυσσεὺς δὲ καὶ
 ἐνταῦθα βασιλικόν τι ποιῶν, καθά που καὶ ἐν ἄλλοις κοιρανέων δίεπε στρατόν
 καὶ ὀτρύνων ἀφ’ ἑαυτοῦ τοὺς Ἀχαιοὺς εἰς πόλεμον, φησὶ μηδέ τις ἄλλην λαῶν
 ὀτρυντὺν ποτιδέγμενος ἰσχαναάσθω, ἤγουν ἐπεχέσθω. ἥδε γὰρ ὀτρυντύς, ἡ
 δευτέρα δηλαδή, κακὸν ἔσσεται, ὅς κε λίπηται νηυσὶν ἐπ’ Ἀργείων. Καὶ
 σημείωσαι ὅτι οὐ μόνον ἑτέρας λειποταξίας ἧσαν ποιναί, ὡς ἐν ἄλλοις ἐφάνη,
 ἀλλὰ καὶ ῥᾳθυμίας, ὡς ἐνταῦθα δείκνυται. λειποταξία γάρ τις καὶ αὐτή, ὡς
 δηλοῖ καὶ τὸ λίπηται, ὃ συντεθὲν παρὰ τοῖς ὕστερον τὸν λειποτάκτην ἐποίησεν. </comment>

<comment>
<ref>19.263 s.</ref> Εἶτα καὶ περατῶν ὁ ῥήτωρ τὸν λόγον εἰς τὴν σκοπιμωτάτην
 ἀξίωσίν φησιν ἀλλ’ ἀθρόοι ὁρμηθέντες Τρωσὶν ἐφ’ ἱπποδάμοισιν ἐγείρομεν ὀξὺν
 Ἄρηα. </comment>

<comment>
<ref>19.238 — 40</ref> Ἐπὶ δὲ τούτοις ὀπασάμενος, ὅ ἐστιν ὀπαδοὺς κρινάμενος,
 τούς, ὡς προερρέθη, παναριστῆας Ἀχαιῶν κούρητας, τοὺς Νεστορίδας καὶ τοὺς
 λοιπούς, οἰκονομεῖ τὰ περὶ τῶν Τρώων πάνυ γοργῶς. </comment>

<comment>
<ref>19.242</ref> Διὸ καὶ λέγει
 ἐνταῦθα τὸ αὐτίκ’ ἔπειθ’ ἅμα μῦθος ἔην, τετέλεστο δὲ ἔργον, ὅπερ οἰκεῖόν ἐστι
 ῥηθῆναι ἐπὶ τῶν συντόμως ἀνυομένων. τοῦτο δὲ ὅμοιόν ἐστι τῷ ἅμ’ ἔπος ἅμ'








 
 ἔργον, ἅπερ Ἡρόδοτος ζηλώσας φησὶ ταῦτα εἶπε καὶ ἅμα ἔπος τε καὶ ἔργον
 ἐποίεεν. </comment>

<comment>
<ref>19.243 — 8</ref> Ὅτι ἀριθμεῖ κἀνταῦθα ὁ ποιητὴς ἐν ἐπιτόμῳ τοὺς ἑπτὰ
 τρίποδας, οὓς ὁ βασιλεὺς ὑπέστη τῷ Ἀχιλλεῖ, τοὺς αἴθωνας εἴκοσι λέβητας,
 τοὺς δώδεκα ἵππους, τὰς ἑπτὰ γυναῖκας, τὴν ὀγδοάτην Βρισηί̈δα, καὶ τὸν
 χρυσόν, περὶ οὗ φησι τὸ χρυσοῦ δὲ στήσας Ὀδυσσεὺς δέκα πάντα τάλαντα
 ἦρχε. </comment>

<comment>
<ref>19.249</ref> Λέγει δὲ καὶ ὅτι τὰ τοιαῦτα βασιλικὰ δῶρα ἐν μέσσῃ ἀγορῇ
 θέσαν. </comment>

<comment>
<ref>19.278 — 81</ref> Ἃ μετ’ ὀλίγα Μυρμιδόνες ἀμφεπένοντο καὶ ἐπὶ νῆα
 φέροντες Ἀχιλλέως θέσαν, κάθισαν δὲ γυναῖκας, ἵππους δ’ ἐς ἀγέλην ἔλασαν.
 καὶ ἔστιν ἀκριβεστέρα ἐνταῦθα ἡ φράσις. τὸ μὲν γὰρ ἐν μέσσῃ ἀγορῇ θέσαν
 τοῖς ἀψύχοις μόνοις προσήρμοττεν, οὐ μὴν καὶ γυναιξὶ καὶ ἵπποις, ὧν ταῖς μὲν
 τὸ καθίσαι ἦν οἰκεῖον, ἵπποις δὲ τότε μὲν τὸ ἵστασθαι, ὕστερον δὲ τὸ εἰς ἀγέλην
 ἐλαθῆναι ὑπὸ τῶν θεραπόντων τοῦ Ἀχιλλέως. ἣ δὴ ἀγέλη, καθὰ καὶ ἄλλοις
 τῶν ἀρίστων, ὡς εἰκός, οὕτω καὶ αὐτῷ ἦν ἐν ἰδιαιτάταις νομαῖς περί που
 τὰ τῆς Ἴδης πεδία. </comment>

<comment>
<ref>19.247</ref> Ἰστέον δὲ ὅτι ἐν τῷ χρυσοῦ στήσας δέκα πάντα
 τάλαντα τὸ στήσας τεχνική ἐστι λέξις ἀντὶ τοῦ σταθμήσας, ὅθεν καὶ ὁ στατήρ.
 Ὅρα δὲ καὶ ἐνταῦθα τὸ πάντα, οὐκ ἀναγκαίως μέν, συνήθως δὲ προστεθέν, ὡς
 καὶ ἐν τῷ οἳ δ’ ἐννέα πάντες ἀνέσταν καὶ ἐν ἑτέροις δὲ πολλοῖς. </comment>

<comment>
<ref>19.249 — 51</ref>
 Ὅτι καὶ ἐνταῦθα καιριωτάτη παρήχησις καὶ παρίσωσις ἐν τῷ ἂν δ'
 Ἀγαμέμνων ἵστατο, Ταλθύβιος δὲ κάπρον ἔχων παρίστατο. σεμνύνει δὲ τὸν
 Ταλθύβιον, εἰπὼν θεῷ ἐναλίγκιος αὐδήν, ὅπερ εἴη ἂν ἴσον τῷ ἀγαθὸς αὐδήν,
 οὐ μὴν βοήν. ἐκεῖνο γὰρ στρατιωτικόν, ὡς πολλαχοῦ φαίνεται. </comment>

<comment>
<ref>19.253</ref> Ὅτι
 καὶ ἐν τούτοις μάχαιραν, ἥτις παρὰ ξίφους μέγαν κουλεὸν ἄωρτο, ἤγουν ἤρτητο
 ἢ ᾐώρητο, τὴν νῦν παραξιφίδα λέγει, ἥτις καὶ ἐγχειρίδιον καλεῖται,
 παρηρτημένη καὶ ἐνταῦθα τῷ ξίφει τοῦ βασιλέως. Κουλεοῦ δὲ πρὸς κωλεὸν








 
 διαφορὰ πλείστη. κουλεὸς μὲν γὰρ ξίφους θήκη συνήθως καὶ κοινῶς, κωλεὸς δὲ
 ζῴου μέρος, ὡς ῥηθήσεται. διὸ οἱ Δωριεῖς, ἐκφεύγοντες τὴν τῆς φωνῆς
 συνέμπτωσιν, οὐκ ἠξίωσαν κατὰ τὸ δοῦλος δῶλος, καὶ κοῦρος κῶρος, εἰπεῖν καὶ
 τὸν κουλεὸν κωλεόν. Περὶ οὗ ἐν τοῖς Ἀθηναίου φέρεται τάδε. οἱ τῶν ζῴων
 κωλῆνες λέγονται παρ’ Ἀθηναίοις μὲν θηλυκῶς κωλεοί, παρ’ ἄλλοις δὲ καὶ
 ἀρσενικῶς. Ἐπίχαρμος χορδαί τε ἁδὺ ναὶ μὰ Δία χ’ ὡ κωλεός. λέγουσι δὲ
 καὶ κωλῆν τὸν κωλῆνα οἱ Ἀττικοί, συναιροῦντες ἐκ τοῦ κωλέα. χρῆσις παρὰ
 τῷ Κωμικῷ οἴμοι δὲ κωλῆς. καὶ ἔστιν ὡς συκέα συκῆ, λεοντέα λεοντῆ, οὕτω
 καὶ κωλέα κωλῆ. ὡς δὲ ὁ στρατιωτικὸς κουλεὸς συντίθησι τὰ κουλεόπτερα
 ζωύ̈φια, πᾶσι δῆλόν ἐστιν. </comment>

<comment>
<ref>19.254</ref> Ὅτι ἀπάρχεται ἐνταῦθα ὁ βασιλεὺς τῶν
 τοῦ κάπρου τριχῶν μέλλων ὀμόσειν, καθάπερ ἀλλαχοῦ τῶν ἀρνῶν, οὐ μόνον ὅτι
 τρίχες κοσμοῦσιν ἡμᾶς, ἀλλὰ μάλιστα διότι μήπω ἐσθήτων εὑρημένων
 περιβλήμασιν ἐχρῶντο τοῖς ἐκ τριχῶν ἢ καὶ τετριχωμέναις δοραῖς. ἀνάμνησις
 οὖν τῆς παλαιᾶς περιβολῆς ἡ τοιαύτη ἐκ τριχῶν ἀπαρχή, ὡς καὶ οἱ οὐλοχύται
 μνήμην τῆς παλαιᾶς ἀνεκίνουν τροφῆς. Ὅρα δὲ ὅτι συνήθως τὸ ἀπαρξάμενος
 αἰτιατικῇ συνέταξεν, εἰπὼν κάπρου ἀπὸ τρίχας ἀρξάμενος, Διὶ̈ χεῖρας ἀνίσχων
 εὔχετο. Ἰστέον δὲ ὅτι ἐκ τοῦ ἀπάρχεσθαι σκῶμμά τι εὐνουχικὸν προὔκυψε
 παρά τινι λογίῳ Αἰγυπτίῳ ἀνδρί, εἰπόντι ὡς τοὺς Αἰγυπτίους ἱερεῖς, εὐνούχους
 δηλαδὴ ὄντας, σκώπτει τις εἰπὼν ἀπῆρχθαι διὰ τὸ ἐξ αὐτῶν ὡς οἷά τινα
 προδεδόσθαι ἀπαρχὴν τὴν τμῆσιν τῶν αἰδοίων, ὡς δῆλον ἐκ τοῦ τοὺς ἱερέας
 ἐνθάδε μέν, ἤγουν ἐν Ἕλλησιν, ὁλοκλήρους εἶναι κατὰ νόμον, παρ’ ἡμῖν δ',








 
 ὡς ἔοικεν, ἀπηργμένους. Ἔστι δὲ συναγαγεῖν ἐκ τοῦδε τοῦ λόγου, ὡς
 ἐπαινετὸν Αἰγυπτίοις ἦν τότε ἡ τῶν ἱερέων εὐνουχία, διὰ τὸ ἀπαρχὴν ἐξ αὐτῶν
 δεδόσθαι θεοῖς ἐκείνοις τοῖς φαυλεπιφαύλοις. ὁ δὲ νῦν χρόνος εἰς μέγα σκῶμμα
 τὴν τοιαύτην ἔννοιαν τῆς ἀπαρχῆς περιτρέπει τοῖς εὐνούχοις. ὁ γὰρ ὄντως θεὸς
 ἀπαρχὰς οὐκ οἶδε τοιαύτας προσίεσθαι. </comment>

<comment>
<ref>19.251</ref> Σημείωσαι δὲ ὅτι ἐπιτήδειος
 ἐδόκει πρὸς καθαρμὸν ὁ σῦς, ὡς δηλοῖ Αἰσχύλος ἐν τῷ πρὶν ἂν παλαγμοῖς
 αἵματος χοιροκτόνου αὐτός σε χράναι Ζεὺς καταστάξας χεροῖν. λέγεται δέ,
 φασί, καὶ ἀφροδισία ἄγρα καθὰ πέρδιξ, οὕτω καὶ σῦς, καὶ γὰρ καὶ ὁ χοῖρος
 κατωφερὴς πρὸς ἀφροδίσια. ὅθεν κατὰ Αἴλιον Διονύσιον καὶ κάπραινα γυνὴ ἡ
 ὀργῶσα πρὸς μίξεις, καὶ καπρᾶν κυρίως τὸ ὀρέγεσθαι κάπρου τὴν ὗν, ὡς καὶ
 ταυρᾶν, φησί, τὸ ταύρου ἐφίεσθαι τὴν βοῦν. οἰκείως οὖν ὁ Ἀγαμέμνων, ἐπεὶ
 περὶ γυναικός εἰσιν οἱ ὅρκοι, σῦν εἰς αὐτὸ προχειρίζεται θυτικῶς. </comment>

<comment>
<ref>19.254 — 6</ref>
 Ἐνταῦθα δὲ καὶ προσοχὴν ἀκροατῶν φράζων ἐπὶ εὐχῇ φησι χεῖρας ἀνασχὼν
 εὔχετο, οἳ δ’ ἄρα πάντες εἵατο σιγῇ κατὰ μοῖραν ἀκούοντες. </comment>

<comment>
<ref>19.258 — 65</ref> Ὅτι
 τοιοῦτός τις ὁ τοῦ Ἀγαμέμνονος ὅρκος ἴστω νῦν Ζεὺς πρῶτα, θεῶν ὕπατος καὶ
 ἄριστος, Γῆ τε καὶ Ἠέλιος καὶ Ἐριννύες, μὴ μὲν ἐγὼ κούρῃ Βρισηί̈δι χεῖρ'
 ἐπενεῖκαι, εἴτ’ εὐνῆς ἢ οὔτ’ εὐνῆς πρόφασιν κεχρημένος, εἴτε τευ ἄλλου,
 ἢ οὔτε τευ ἄλλου, οἷον πείρας ἢ ὕβρεως δουλικῆς. ἀλλ’ ἔμενε, φησίν,
 ἀπροτίμαστος ἐνὶ κλισίῃσιν ἐμῇσιν. εἰ δέ τι τῶνδ’ ἐπίορκον, ἐμοὶ θεὸς ἄλγεα
 δοίη πολλὰ μάλ', ὅσσα δίδωσιν, ὅτις σφ’ ἀλίτηται ὀμόσσας, ἤγουν ὅστις ἂν
 αὐτὸν ὀμόσας εἶτα ἁμάρτῃ ἐπιορκήσας, καὶ οὕτως οἷον ἀλητήριος τοῦ ὅρκου








 
 γένηται. </comment>

<comment>
<ref>19.261</ref> Σημείωσαι δὲ σχῆμα καινὸν ἐν τῷ μὴ ἐγὼ Βρισηί̈δι χεῖρα
 ἐπενεῖκαι. ὤφειλε γὰρ εἰπεῖν ἴστω θεὸς μὴ ἐμὲ τόδε ποιῆσαι. θεραπευθήσεται
 δὲ τὸ σολοικοφανὲς τῇ ἐλλείψει, ὡς λείποντος τοῦ ὄμνυμι, ἵνα λέγῃ ὅτι ὄμνυμι
 ἐγὼ μὴ τόδε ποιῆσαι. </comment>

<comment>
<ref>19.258</ref> Τὸ δὲ ὕπατος καὶ ἄριστος ἀκρίβειαν ἔχει, ὡς
 μὴ παντὸς ὑπάτου ἤδη καὶ ἀρίστου ὄντος. πολλοὶ γὰρ ἄρχοντες ἐκ περιπετείας
 ἀχρεῖοι ἄλλως εἰσί. </comment>

<comment>
<ref>19.263</ref> Τὸ δὲ ἀπροτίμαστος ἀντὶ ἀπρόσψαυστος, παρὰ
 τὸ μάσασθαι, τὸ ἅψασθαι, ἀφ’ οὗ καὶ τὸ μασᾶσθαι, καὶ μαστὸς ὁ τοῖς βρέφεσι
 μασητός, καὶ τὸ εἰσεμάσατο θυμόν, ἤτοι ἥψατο, ὅθεν καὶ Εὐφορίων φησὶ
 Μοῦσαι ποιήσαντο καὶ ἀπροτίμαστος Ὅμηρος, ἤγουν οὗ δυσχερὲς ἐφάψασθαι
 τῆς δυνάμεως. </comment>

<comment>
<ref>19.262</ref> Ὅρα δὲ ὅπως σεμνὸν μὲν καὶ τὸ οὔτ’ εὐνῆς
 κεχρημένος, σεμνότερον δὲ τὸ οὔτε τευ ἄλλου. </comment>

<comment>
<ref>19.259 s.</ref> Ἐν τούτῳ δὲ τῷ
 χωρίῳ καὶ περὶ Ἐριννύων ὁ ποιητὴς λέγει, ὡς ὑπὸ γαῖαν τίνυνται ἀνθρώπους,
 ὅστις ἐπίορκον ὀμόσει, ὡς τῶν ἐπιόρκων μετὰ θάνατον τιμωρουμένων. δῆλον
 δὲ ὅτι νόμῳ δημίων τοῦτο ποιοῦσιν, ὑπὸ Διὸς καὶ Γῆς καὶ Ἡλίου ἐπιταττόμεναι, οὓς καὶ αὐτοὺς ὁ ἐπιορκήσας λελύπηκε. Τὸ δὲ ἀνθρώπους ὃς ἐπίορκον
 ὀμόσει κατήγαγε μὲν καὶ νῦν, ὡς καὶ ἀλλαχοῦ, τὸ πληθυντικὸν εἰς ἑνικόν, ἔστι
 δὲ οἷον ἐπιδιόρθωσις. εἰ γὰρ καὶ ἀνθρώπους εἶπεν ἁπλῶς, ἀλλὰ ἀληθῶς ὁ ἐπίορκος τιμωρεῖται. ἔστι δὲ καὶ ὡς ἀντίπτωσις. ὅμοιον γάρ ἐστι τῷ τίνυνται
 ἀνθρώπων, ὅστις ἐπίορκον ὀμόσει. ἐχρήσατο δὲ ὁ ποιητὴς καὶ ἐν ἄλλοις τούτῳ
 τῷ σχήματι. </comment>

<comment>
<ref>19.261</ref> Τὸ δὲ ἐπενεῖκαι δηλοῖ μὲν τὸ ἐπενέγκαι, οὗ δεύτερος
 ἀόριστος ἐπενεγκεῖν. ἔστι δὲ ἡ λέξις Ἰωνική. Ἡρόδοτος δὲ ἄλλως αὐτὴν
 ἐκλαμβάνει ἐν τῷ μαχλοσύνην ἐπενείκασά οἱ, τουτέστι κατηγορήσασα, ὡς
 ταὐτὸν ὂν εἰπεῖν ἐπενεῖκαι καὶ αὖ πάλιν ἐναγαγεῖν, ἐξ οὗ καὶ ὁ ἐνάγων καὶ ὁ







 
 ἐπακτὸς ὅρκος. μετὰ δέ γε τῆς <rs type="waw">ἀνα</rs> προθέσεως ἄλλο τι σημαίνει, ὡς δηλοῖ μετ'
 ὀλίγα τὸ ἀνενείκατο φώνησέν τε. ἐκ δὲ τοῦ ἐνεῖκαι ῥήματος καὶ τὸ ἐξενεῖκαι
 παρ’ Ἡροδότῳ ἐπὶ ἐκφορᾶς νεκρικῆς, ὡς δηλοῖ τὸ ἐξενεῖκαι κάλλιστα καὶ
 θάψαι. φέρεται δὲ καὶ εἰσέτι νῦν ἡ λέξις τοῦ ἐνεῖκαι παράτισι τῶν
 Καππαδοκικῶν ἀνδρῶν. ὥσπερ δὲ ταὐτὸν τὸ αἰεί καὶ τὸ αἰέν κατά τινα
 μεταχώρησιν τοῦ <rs type="waw">ι</rs> καὶ <rs type="waw">ν</rs> , οὕτω καὶ τὸ ἐνεῖκαι καὶ ἐνέγκαι. Πρωτότυπον δὲ
 αὐτῶν, ὡς καὶ ἑτέρωθι ἐρρέθη, τὸ ἔχω, ὡς δῆλον καὶ ἐκ τοῦ ἐνήνοχα καὶ
 ἐξενήνοχα καὶ τῶν ὁμοίων. τὸ γὰρ <rs type="waw">χ</rs> τοῦ μέσου παρακειμένου πολλῷ πρότερον
 τῷ ἐνεστῶτι ἔγκειται. ἔχω οὖν καὶ Ἰωνικῶς ἔκω. ἡ δὲ μετὰ προθέσεων σύνθεσις
 κοινῶς μὲν διὰ τοῦ <rs type="waw">ν</rs> ποιεῖ τὸ ἐνέγκω καὶ τὰς ἐξ αὐτοῦ κινήσεις, Ἰωνικῶς δὲ σὺν
 τῷ <rs type="waw">ι</rs> ἐκφωνεῖ τὸ ἐνείκω καὶ ὅσα ἐξ αὐτοῦ. </comment>

<comment>
<ref>19.265</ref> Τὸ δὲ σφέ ἐν τῷ ὅτις σφ'
 ἀλίτηται σημείωσαι πληθυντικῶς ῥηθέν. εἰ γὰρ καὶ ἡ νῦν παρῳδία ἔφη ἐμοὶ
 θεὸς ἄλγεα δοίη ὅσσα δίδωσιν, ἀλλ’ Ὅμηρος πληθυντικῶς γράφει θεοὶ ἄλγεα
 δοῖεν ὅσσα διδοῦσι, ὅ τις σφ’ ἀλίτηται ὀμόσσας, ἤγουν αὐτοὺς ἀλίτηται.
 </comment>

<comment>
<ref>19.266</ref> Ὅτι ὥσπερ ἀλλαχοῦ στομάχους ἀρνῶν, οὕτω καὶ νῦν ὁ βασιλεὺς ἀπὸ
 στόμαχον κάπρου τάμνε νηλέϊ χαλκῷ. </comment>

<comment>
<ref>19.267 — 8</ref> Μεθ’ ὃ τὸν ἐπὶ ὅρκῳ
 σφαγέντα κάπρον Ταλθύβιος πολιῆς ἁλὸς ἐς μέγα λαῖτμα ῥῖψ’ ἐπιδινήσας βόσιν
 ἰχθύσιν, οἳ τρόφιμοί εἰσι θαλάσσης τῆς πάντα κλυζούσης τὰ ἐν ἀνθρώποις κακά.
 οὐ γὰρ ἦν, φησί, θέμις τὰ ἐπὶ ὅρκῳ σφαγέντα εἰς τροφὴν ἀνθρώπους προσίεσθαι,
 ὡς καὶ ἐν τοῖς φθάσασιν εἴρηται, διὰ τὸ ἐπὶ δεινῷ ἢ καὶ στυγητῷ πράγματι τὴν
 θυσίαν ταύτην γίνεσθαι καὶ μὴ πανηγυρικὴν εἶναι καὶ χαρμόσυνον. καλῶς δέ,
 φασίν, ἐπεὶ μὴ συγγεγονέναι τῇ Βρισηί̈δι ὀμνύει, τὸ ἐναντίον θύει, τὸν κάπρον








 
 δηλαδὴ φιλοσυνουσιαστὴν ὄντα. ἐν μέντοι τοῖς περὶ Ἀλεξάνδρου καὶ Μενελάου
 ὅρκοις, ἐπεὶ ἡσυχία τῷ στρατεύματι ὠμνύετο, οἷα τοῦ παντὸς ἔργου παρὰ τοῖς
 μονομάχοις κειμένου, καλῶς νεογνὰ προβάτων ἐθύετο. εὐήθη μὲν γὰρ καὶ
 ἡσυχαῖα τὰ πρόβατα, οἱ δὲ ἄρνες ἐπὶ μᾶλλον τοιοῦτοι. διὸ καὶ οἰκεῖοι τῇ ἐκεῖ
 περιπετείᾳ ἦσαν. ἱστορεῖται δὲ καὶ ὅτι πρὸς τὰ ὅρκια ὕστερον οἱ Ἀττικοὶ τρισὶ
 τούτοις ἐχρῶντο, κάπρῳ, κριῷ καὶ ταύρῳ. ὅτι δὲ καὶ ἁπλῶς ἐν πολλαῖς τῶν
 θυσιῶν τριττύϊ ζῴων ἐχρῶντο, εἴρηται ἐν τοῖς εἰς τὴν Ὀδύσσειαν. </comment>

<comment>
<ref>19.267</ref>
 Πολιὴ δὲ καὶ νῦν θάλασσα οὐ μόνον ἡ γραῖα ἢ καὶ λευκὴ ἢ καὶ ἔντιμος, ἀλλὰ
 καὶ ἡ πολλὴ κατὰ τοὺς παλαιούς. ὡς γὰρ ἐσχάτη ἐσχατιή, ὁρμή ὁρμιή, σκοπή
 σκοπιή, οὕτω, φασί, καὶ πολλή πολιή. Ἄλλως δέ, εἰ ποτὲ μὲν μέλας πόντος,
 ποτὲ δὲ πολιὴ θάλασσα, ἡ ὡς εἰπεῖν γραῖα, μνηστέον ὡς διὰ τοῦτο καὶ
 Ποσειδῶν Μέλανθος ἐπιθετικῶς εἴρηται, ἐπεὶ καὶ μέλαν ὕδωρ καὶ λευκὸν δὲ
 λέγεται, ὡς εἶναι τὸ ἄνθος αἴνιγμα πολιώσεως ὑδατηρᾶς εἴτ’ οὖν λευκότητος. ὁ
 δὲ νοῦς τοῦ μέλανθος ὅμοιος τῷ πελαργός. ἐπειδὴ καὶ ταὐτὸν ὥσπερ μέλαν καὶ
 πελόν, οὕτω καὶ ἀνθηρὸν καὶ ἀργόν, ἤτοι λευκόν. </comment>

<comment>
<ref>19.270</ref> Ὅτι Ἀγαμέμνων
 μὲν τὸ περὶ τῆς Ἄτης νόημα ἐπλάτυνε πρὸ μικροῦ, Ἀχιλλεὺς δὲ ἐν ὀλίγῳ
 περιγράφων φησὶν ἐν Ἀργείοις Ζεῦ πάτερ, ἦ μεγάλας ἄτας ἄνδρεσι
 διδοῖσθα. καὶ ὁμολογεῖ καὶ αὐτὸς ἐκ μεμοιραμένης θεομηνίας γενέσθαι τὰ
 μεταξὺ αὐτοῦ καὶ τοῦ βασιλέως, ἵνα πολλοῖς Ἀχαιοῖς θάνατος γένηται, ὅπερ ἦν
 ἡ ἀλλαχοῦ ῥηθεῖσα Διὸς βουλή. </comment>

<comment>
<ref>19.271 — 4</ref> Φησὶ γὰρ οὐκ ἂν δή ποτε θυμὸν
 ἐνὶ στήθεσσιν ἐμοῖσιν Ἀτρείδης ὤρινε διαμπερές, οὐδέ κε κούρην ἦγεν ἐμεῦ
 ἀέκοντος, ἀμήχανος, ἀλλά ποθι Ζεὺς ἤθελ’ Ἀχαιοῖσι θάνατον πολέεσσι
 γενέσθαι. καὶ ἔστι τὸ ἤθελε Ζεύς ὅμοιον τῷ ἐβούλετο, ἐξ οὗ τὸ Διὸς
 ἐτελείετο βουλή. </comment>

<comment>
<ref>19.270</ref> Ὅρα δὲ τὸ διδοῖσθα, ἐκ τοῦ διδῶ διδοῖς








 
 γεγονὸς κατὰ πλεονασμόν, ὁποῖός ἐστι καὶ ἐν τῷ ἔφησθα καὶ οἶσθα καὶ τοῖς
 ὁμοίοις. </comment>

<comment>
<ref>19.272</ref> Τὸ δὲ ὤρινε διαμπερές δηλοῖ μὴ κενὸν εἶναι ὀρινθῆναί
 τινα θυμικῶς ἁπλῶς, ἀλλ’ εἴπερ ἐπὶ μακρὸν καὶ διόλου κατὰ τοὺς
 μηνίοντας καὶ ἐγκοτοῦντας. αὐτὸ γὰρ οὐκέτι ἐπαινετὸν διὰ τὸ ὑπερλίαν, καὶ
 διότι ὑπὲρ τὸν κανόνα ἐστὶ τοῦ μηδὲν ἄγαν. </comment>

<comment>
<ref>19.273</ref> Τὸ δὲ ἀμήχανος
 μεγαλόθυμον καὶ αὐτὸ δεικνύει τὸν ἥρωα καὶ ἀκράχολον, ὅσγε καὶ ἀπομηνίσας
 καὶ καταλλαγεὶς ἀμήχανον τὸν βασιλέα λέγει, ὅπως ἂν καὶ εἴπῃ τις ἑρμηνεύων,
 εἴτε ὡς δυσμήχανον, εἴτε ἀφελῆ καὶ μὴ εἰδότα μηχανᾶσθαί τι, εἴτε καὶ ὡς
 ἀνάλωτον μηχαναῖς. </comment>

<comment>
<ref>19.282</ref> Ὅτι οὐ μόνον θεοὺς ἀνθρώποις εἰκάζει ὁ μῦθος,
 ἀλλ’ ἔστιν ὅτε καὶ ἀνάπαλιν, ὡς καὶ ὅτε τὸν Ἀγαμέμνονα Διὶ̈ καὶ Ποσειδῶνι
 καὶ Ἄρεϊ, καὶ νῦν δὲ τὴν Βρισηί̈δα ἰκέλην λέγει χρυσῇ Ἀφροδίτῃ. παρακατιὼν
 δὲ σεμνότερον ἔτι φράζει, εἰπὼν εἶπε δ’ ἄρα κλαίουσα γυνὴ εἰκυῖα θεῇσι,
 οὐκέτι μιᾷ τινι ἀπεικάζων αὐτήν, ἀλλὰ πολλαῖς, ὡς καὶ ἀλλαχοῦ τὴν Ἑλένην
 ἀθανάταις θεαῖς ἐοικέναι εἰς ὦπα ἔφη. </comment>

<comment>
<ref>19.283 — 5</ref> Αὕτη ἡ Βρισηὶ̈σ ὡς ἴδε
 Πάτροκλον δεδαϊγμένον ὀξέϊ χαλκῷ, ἀμφ’ αὐτῷ χυμένη, ἤγουν χυθεῖσα,
 λίγ’ ἐκώκυε, χερσὶ δ’ ἄμυσσε στήθεά τ’ ἠδ’ ἁπαλὴν δειρὴν ἰδὲ καλὰ
 πρόσωπα. καί πως δοκεῖ κατὰ τοὺς παλαιοὺς ἐνταῦθα συνάχθεσθαι ὁ ποιητὴς 
 τῇ τοιαύτῃ αἰκιζομένῃ. </comment>

<comment>
<ref>19.284</ref> Καὶ ὅρα τὸ χυμένη, δι’ οὗ ἢ τὸ ἁπαλὸν
 δηλοῦται τοῦ γυναικείου σώματος ἢ καὶ τὸ ταχὺ συνήθως τοῦ δρόμου, καθὰ καὶ
 τὸ ἐχέοντο, ὡς πρὸ μικροῦ εἴρηται. Τὸ δὲ λίγα ἐπίρρημά ἐστιν ὅμοιον τῷ 
 τάχα καὶ σάφα. </comment>

<comment>
<ref>19.287 — 90</ref> Ἰστέον δὲ ὡς τοιαύτη τις ἡ ἐπὶ τῷ Πατρόκλῳ
 λιγεῖα μονῳδία τῆς Βρισηί̈δος Πάτροκλέ μοι δειλῇ, ἤγουν ἐμοὶ τῇ δειλαίᾳ,
 πλεῖστον κεχαρισμένε θυμῷ, ζωὸν μέν σε ἔλειπον ἐγὼ κλισίηθεν ἰοῦσα, νῦν δέ







 
 σε τεθνειῶτα κιχάνομαι ὄρχαμε λαῶν ἂψ ἀνιοῦσα, ὅ ἐστιν ἐπανελθοῦσα. ὥς
 μοι δέχεται κακὸν ἐκ κακοῦ αἰεί, τουτέστι συνεχῆ μοι καὶ ἀλλεπάλληλα τὰ
 κακά, καὶ χεῖρον οὐδὲ τοῦτό μοι τῆς παρὰ τῷ Ἀγαμέμνονι διατριβῆς. </comment>

<comment>
<ref>19.291–6</ref>
 Καὶ οὕτω μονῳδήσασα εἶτα διηγεῖται, ὡς εἶδε τὸν ἄνδρα καὶ τοὺς ἀδελφοὺς
 ἀναιρεθέντας, καὶ οὐ καθ’ ἕνα, ἀλλὰ πάντας ἅμα, ὅπερ ἀπαραμύθητον. οὐ γάρ
 τις περιελείφθη κουφίζων τὸ πένθος, ὅτε καὶ τὴν αὐτῆς πατρίδα ἐπόρθησεν
 Ἀχιλλεύς. </comment>

<comment>
<ref>19.295 — 9</ref> Διηγεῖται δὲ καί, ὅπως παραμυθούμενος αὐτὴν ὁ Πάτροκλος τότε κλαίειν οὐκ εἴα, ἀλλ’ ἔφασκεν Ἀχιλλέως κουριδίην ἄλοχον θήσειν.
 Ἔνθα αἰτιῶνταί τινες τὸ κουριδίην, λέγοντες οὐ κυρίως λέγεσθαι κουριδίην
 τὴν ἀφ’ ἑτέρου γενομένην ἄλλῳ, ἀλλὰ τὴν ἐκ παρθενίας. θεραπεύεται δὲ ἡ αἰτίασις ἢ ἀπὸ τοῦ προσώπου — γυνὴ γὰρ λαλεῖ οὐκ ἔχουσα ἐνευδοκιμεῖν
 κυριολεκτήμασιν — , μάλιστα δὲ διὰ τοῦ <rs type="waw">ὡσ</rs> ἐλλειπτικῶς, ἵνα λέγῃ ὡς
 κουριδίην ἄλοχον, ὁποῖον καὶ τὸ μάχοντο δέμας πυρός, ἤτοι ὡς πῦρ.
 </comment>

<comment>
<ref>19.291 — 300</ref> Εἰσὶ δὲ ῥητῶς τὰ τῆς Βρισηί̈δος τοιαῦτα καθ’ Ὁμηρικὴν φράσιν
 ἄνδρα μὲν, ᾧ ἔδοσαν με πατὴρ καὶ πότνια μήτηρ, εἶδον πρὸ πτόλιος
 δεδαϊγμένον ὀξέϊ χαλκῷ, τρεῖς τε κασιγνήτους, τούς μοι μία γείνατο μήτηρ,
 κηδείους, οἳ πάντες ὀλέθριον ἦμαρ ἐπέσπον. οὐδὲ μὲν οὐδέ μ’ ἔασκες, ὅτ’ ἄνδρ'
 ἐμὸν ὠκὺς Ἀχιλλεὺς ἔκτεινεν, πέρσεν δὲ πόλιν θείοιο Μύνητος, κλαίειν, ἀλλά
 μ’ ἔφασκες Ἀχιλλῆος θείοιο κουριδίην ἄλοχον θήσειν, ἄξειν τ’ ἐνὶ νησὶν ἐς
 Φθίην, δαίσειν δὲ γάμον μετὰ Μυρμιδόνεσσι. τῷ σ’ ἄμοτον, ἤγουν διό σε
 ἀπλήρωτον καὶ πολύ, κλαίω τεθνειῶτα, μείλιχον αἰεί, ὃ ταὐτόν ἐστι τῷ
 γλυκύθυμον, οὗ ἐστέρηται Ἀχιλλεύς, ὡς δηλοῖ ἐν τοῖς ἑξῆς τὸ οὐ γάρ τι
 γλυκύθυμος ἀνὴρ οὐδ’ ἀγανόφρων. ἐχρῆν δὲ ἄρα τῷ Ἀχιλλεῖ ὄντι τοιούτῳ
 ἑταρισθῆναι τὸν ἐνηῆ καὶ αἰεὶ μείλιχον Πάτροκλον, εἴ πως δι’ αὐτοῦ
 κατακιρνᾶται ἡ ἐκείνου πικρία εἴς τινα γλυκύτητα. καὶ τοιαῦτα μὲν τὰ τῆς








 
 Βρισηί̈δος. Σημείωσαι δὲ καὶ ἐνταῦθα, ὅπως ὁ ποιητὴς ἀφορμὰς εὑρίσκει τοῦ
 παρεμβάλλειν παλαιὰς ἱστορίας τῇ ποιήσει καὶ τὸ ἐλλεῖψαν ἀναπληροῦν, κἂν
 ἀπὸ τοῦ δεκάτου ἔτους ἤρξατο, καὶ ὅτι καὶ μονῳδεῖν δεινότατός ἐστι καὶ διὰ
 πάσης ἰδέας λόγων ἥκειν δεξιώτατος. </comment>

<comment>
<ref>19.282</ref> Ἰστέον δὲ ὡς, εἰ καὶ ταὐτὸν
 ἰκέλη καὶ εἰκυῖα, ὅμως κατ’ ἄλλην ἀναλογίαν τὸ μὲν τὴν διὰ μόνου διχρόνου
 ἔχει γραφήν, τὸ δὲ τὴν διὰ διφθόγγου. Περὶ δὲ χρυσῆς Ἀφροδίτης ἐγράφη μὲν
 καὶ ἀλλαχοῦ, μνηστέον δὲ καὶ νῦν, ὡς οὕτω λέγεται ἢ διὰ τὸ χρυσοφορεῖν.
 γυναικῶν γὰρ τοῦτό γε, διὸ καὶ ἔσκωψεν Ὅμηρος ἄνδρα, ὃς χρυσὸν ἐφόρει ἠύ̈τε
 κούρη. ἴσως δὲ καὶ ὅτι χρυσῷ τὰ κατ’ αὐτὴν ἀνύεται, ὡς δίχα τῶν ἄλλων καὶ ἡ
 Δανάη δηλοῖ, ἁλοῦσα χρυσῷ ῥεύσαντι ἐς αὐτήν, ἔτι δὲ καὶ ἡ Ἀταλάντη μήλων
 χρυσέων ἐπιρρίψει τόν τε δρόμον προδοῦσα καὶ ἑαυτήν. Ὅτι δὲ χρυσῷ ἡ τοῦ
 μύθου Ἀφροδίτη ἔχαιρε, δῆλον καὶ ἐκ τοῦ ἱστοροῦντος, ὅτι Σόλων πανδήμου
 Ἀφροδίτης ἱερὸν ἱδρύσατο ἀπὸ γυναίων, ἅπερ ἐπὶ οἰκημάτων ἐκεῖνος ἔστησε
 πριάμενος διὰ τοὺς νέους. χαίρει γὰρ ἡ δαίμων ταῖς χρυσαγωγοῖς ἑταιρίσι. διὸ
 καὶ ἐπίθετον Ἀφροδίτης που Ἑταίρα κατὰ οἰκείωσιν. τοιούτῳ δὲ λόγῳ αὐτῇ ὡς
 καὶ καλῇ καὶ φιλοχρύσῳ καὶ ὁ χρύσοφρυς ἰχθὺς ἱερὸς ᾔδετο, τουτέστιν ἐφημίζετο. εἰ δὲ καὶ τὰ τῆς μυθικῆς Ἀφροδίτης τοιαῦτα, οὐκ ἤδη καὶ πάσαις γυναίξι
 δέδοται χρυσῷ στίλβειν, ἀλλὰ νεάνιδες μὲν Λυδαὶ καὶ κοῦραι δὲ Ὁμηρικαί τινες
 χρυσοφορείτωσαν. Συρακουσίοις δέ, φασίν, ὕστερον νόμος ἦν τὰς γυναῖκας μὴ








 
 κοσμεῖσθαι χρυσῷ μηδ’ ἄνθινα φορεῖν μηδ’ ἐσθῆτας πορφυρᾶς ἐχούσας παρυφάς,
 εἰ μή τις αὐτῶν συγχωροίη ἑταίρα εἶναι κοινὴ καὶ οὕτω οἰκεία τῇ χρυσῇ
 Ἀφροδίτῃ τῇ καὶ Ἑταίρᾳ, καὶ τὸν ἄνδρα δέ, φασί, μὴ καλλωπίζεσθαι, εἰ μὴ
 ὁμολογοίη μοιχεύειν ἢ κίναιδος εἶναι. ἀλλὰ τοῦτο μὲν Συρακουσίων ἔθος. παρὰ
 δὲ τῷ ποιητῇ εὕρηται ὁ μέγας Ὀδυσσεὺς ἐσθῆτι περιέργῳ χρησάμενος κατὰ τὸν
 τῆς Πηνελόπης λόγον, καὶ διαλλαττούσῃ, ὁποίαν καὶ οἱ ὕστερον εἰς πλάτος
 ἐμιμήσαντο. πορφυρέῳ δέ γε ἁπλῶς φάρει κοσμεῖσθαι ἄνδρας ἐφεῖτο, καθὰ καὶ
 Ὅμηρος δηλοῖ, καὶ Λάκωνες δὲ ὕστερον αὐτὸ ἐπετήδευον ἔν τε ἄλλοις, φασί,
 φορήμασι καὶ ἐν χλαμύσιν, ἐξαιρέτως δὲ κατὰ πόλεμον. δοκοῦσι δὲ μηδὲ
 ποικιλίαν ἔχειν τὰ φορούμενα, οὗ τὸ ἀνάπαλιν παρὰ ταῖς Ἀττικαῖς νύμφαις, ὡς
 ὁ Κωμικὸς δηλοῖ. ἁπλῶς οὖν εἰπεῖν, ἢ νόμῳ ἢ ἔθει ἢ προσώπων ἰδιότητι κατὰ
 καιροὺς ἄλλοτε ἄλλους τὰ τοιαῦτα ὁ κατ’ ἀνθρώπους βίος διοικονομεῖται.
 Θετέον δ’ ἐνταῦθα καὶ τὰς τῷ Κυψέλλῳ φίλας χρυσοφόρους, ὅς, φασί, περὶ 
 κάλλους γυναικῶν ἐν Ἀλφειῷ ἀγῶνα διέθετο, καὶ ὡς ἐνίκησεν ἡ αὐτοῦ γυνὴ
 Ἡροδίκη, ἐκράτησεν ὁ ἀγὼν παρ’ Ἠλείοις, καὶ αἱ ἀγωνιζόμεναι γυναῖκες χρυσοφόροι ὠνομάζοντο, ἴσως μὲν καὶ διὰ κόσμον, ἴσως δὲ καὶ διὰ κάλλος.
 </comment>

<comment>
<ref>19.289</ref> Τὸ δὲ κιχάνομαι κοινότερον κιχάνω λέγεται. διφορεῖται οὖν.
 </comment>

<comment>
<ref>19.290</ref> Τὸ δὲ ὥς μοι δέχεται διὰ μέτρον οὕτως ἐφράσθη. τὸ γὰρ κοινὸν ὥς








 
 με δέχεται. </comment>

<comment>
<ref>19.291</ref> Τὸ δὲ ἄνδρα ᾧ ἔδοσάν με πατὴρ καὶ μήτηρ ἄριστα ἔχει.
 γυνὴ γὰρ δίδοται ἀνδρὶ εἰς ὑποταγήν. διὸ καὶ δάμαρ λέγεται, ὡς αὐτὴ
 δαμαζομένη τῷ ἀνδρί, οὐ μὴν ἀνάπαλιν, ὥστε κυριεύσει αὐτῆς ὁ ἀνήρ, ὡς δώρου
 δεσπότης. οὕτω δὲ καὶ ἐν τῇ Ὀδυσσείᾳ πολλαχοῦ φαίνεται. διὸ καὶ οἱ Ἀττικοὶ
 τὸν σύνευνον κύριον ἔλεγον, ὡς καὶ ὁ Κωμικὸς ἐν τοῖς Ἱππεῦσι δηλοῖ. </comment>

<comment>
<ref>19.293</ref>
 Ἐν δὲ τῷ τρεῖς κασιγνήτους οὐ μάτην προσέθετο ἡ Βρισηὶ̈σ τὸ οὕς μοι μία
 γείνατο μήτηρ, ἀλλ’ ὅτι τῶν τοιούτων, ὡς καὶ προεδηλώθη, μάλιστα
 κηδόμεθα. </comment>

<comment>
<ref>19.294</ref> Διὸ καὶ εὐθὺς ἐπάγει κηδείους. τοῦτο δὲ πολλαχοῦ φαίνεται τῆς Ὁμηρικῆς ποιήσεως, καὶ διότι μάλιστα φιλομήτορες αἱ νεάνιδες, διὰ
 τοῦτο οὐ μέμνηται πατρός. ὅλως δὲ ἐδέησεν ἑρμηνείας εἰς τὸ κασιγνήτους διὰ
 ⟨τὸ⟩ καὶ τοὺς ἁπλῶς συγγενεῖς οὕτω ποτὲ λέγεσθαι, ὡς ἀλλαχοῦ δεδήλωται.
 Κήδειος δέ, οὗ κήδεταί τις, ἐκ τοῦ κῆδος. ἡ δὲ γραφή, ὡς ὁ ἐν Ὀδυσσείᾳ
 Κήτειος. Τὸ δὲ ἐπέσπον ὅτι δεύτερος ἀόριστός ἐστιν ἐνεργητικός, ἐξ οὗ
 ἀπαρέμφατον ἐπισπεῖν, καὶ μετοχὴ ἐπισπών ἐπισπόντος, καὶ μέσος δεύτερος
 ἀόριστος ἐπισπόμενος, πολλαχοῦ τῶν Ὁμηρικῶν ποιήσεων διάδηλόν ἐστι.
 </comment>

<comment>
<ref>19.296</ref> Πόλιν δὲ λέγει Μύνητος τὴν προϊστορηθεῖσαν Ἀδραμυτηνὴν
 Λυρνησσόν, τὴν πατρίδα τῆς Βρισηί̈δος, τῷ βασιλεῖ καὶ ταύτην ἐπονομάσας,
 καθὰ καὶ τὴν Τροίαν, ὅτε πόλιν Πριάμοιο λέγει αὐτήν, καὶ ἀλλαχοῦ Λῆμνον
 πόλιν θείοιο Θόαντος, διότι καὶ κατὰ τὴν Τραγῳδίαν τοῦ κρατοῦντος ἡ πόλις
 νομίζεται. θεῖον δὲ ἡ γυνὴ τὸν Μύνητα καλεῖ, πατρικῶς φιλοῦσα. λέγει δὲ
 αὐτίκα οὕτω καὶ τὸν Ἀχιλλέα, ὡς οἷον ἀμειβομένη αὐτὸν οἷς ὑπὲρ αὐτῆς εἰς
 τοσοῦτον ἐμήνισεν. </comment>

<comment>
<ref>19.300</ref> Ἄμοτον δὲ καὶ νῦν τὸ πλῆρες καὶ ἀνενδεὲς καὶ
 μεστόν, ὡς ἐκ μεταφορᾶς τῶν μοτουμένων τραυμάτων. ἀποτελευτᾷ δὲ ὁ νοῦς
 τῆς λέξεως εἰς τὸ λίαν. Ὅρα δ’ ἐν τῇ ῥηθείσῃ μονῳδίᾳ τὸ τεθνειότος διφορηθὲν ὡς ἔθος τὴν παραλήγουσαν. προεκταθὲν γὰρ εἶτα ἐν τῷ τελευταίῳ στίχῳ
 συστέλλει αὐτήν. </comment>

<comment>
<ref>19.301 — 2</ref> Ὅτι ἔκλαιεν μὲν ἡ Βρισηί̈ς, λέγουσα, ὡς ἐρρέθη,
 τὰ δοκοῦντα, ἐπὶ δ’ ἐστενάχοντο γυναῖκες, Πάτροκλον πρόφασιν, σφῶν δ'
 αὐτῶν κήδε’ ἑκάστη. Τὸ δὲ Πάτροκλον πρόφασιν καὶ εἰς παροιμίαν ὕστερον
 ἔπεσε, δι’ ἣν ἔχει εὔρυθμον συντομίαν καὶ πιθανότητα. καὶ λέγεται ἐπὶ τῶν
 προσποιουμένων μὲν ποιεῖν τι διὰ τήνδε τινὰ αἰτίαν, τῷ ὄντι δὲ ἄλλως τοῦτο
 ποιούντων. ἐπεὶ γὰρ κάρτα τοι φιλοίκτιστον ἡ γυνή, συνοδύρονται μὲν αἱ
 αἰχμαλώτιδες τῇ Βρισηί̈δι πενθούσῃ τὸν Πάτροκλον, πλὴν οὐ κλαίουσιν ἐπὶ
 Πατρόκλῳ, ἀλλὰ δοκοῦσι μὲν κατὰ τὸ προφαινόμενον, τὸ δ’ ἦν πρόφασις
 ἄλλως, ἀληθῶς δὲ ἑκάστη τὰ ἑαυτῆς ἀνακλαίεται κήδεα. οὕτω καὶ ἐν Ὀδυσσείᾳ
 πενθοῦσι μὲν ἀληθῶς τὸν Ὀδυσσέα ὁ Τηλέμαχος καὶ ἡ Ἑλένη καὶ ὁ Μενέλαος,
 συμπενθεῖ δὲ αὐτοῖς καὶ ὁ Πεισίστρατος, ἀλλ’ εἴποις ἂν Ὀδυσσέα πρόφασιν,
 τῷ ὄντι δὲ τὸν ἀδελφὸν Ἀντίλοχον. Ἰστέον δὲ ὅτι πρόφασίς ἐστιν ἡ μὴ ἀληθής,
 ἀλλ’ ἐπιπολαία καὶ προβεβλημένη φάσις. </comment>

<comment>
<ref>19.303 — 8</ref> Ὅτι οἱ γέροντες μὲν
 ἀμφὶ τὸν Ἀχιλλέα ἀγείρονται, λισσόμενοι δειπνῆσαι, ὃ δ’ ἠρνεῖτο στεναχίζων
 καὶ λέγων λίσσομαι, εἴ τις ἔμοιγε φίλων ἐπιπείθεθ’ ἑταίρων, μή με πρὶν
 σίτοιο κελεύετε μηδὲ ποτῆτος ἄσασθαι ἤγουν κορέσασθαι, φίλον ἦτορ, ἐπεί
 μ’ ἄχος αἰνὸν ἱκάνει: δύντα δ’ ἐς ἠέλιον μενέω καὶ τλήσομαι ἔμπης. χρήσιμα δέ
 ποτε ταῦτα εἰς νηστείας ἔνστασιν πανημέριον. καρτερικὸς δ’ ἐνταῦθα εὕρηται ὁ
 Ἀχιλλεύς, εἴγε τοῖς ἄλλοις φάμενος νῦν δ’ ἔρχεσθ’ ἐπὶ δεῖπνον, ἵνα ξυνάγωμεν
 Ἄρηα, ἐκεῖνος ἐγκρατῶς ἔχει τοῦ δειπνῆσαι. δοκοῦσι δὲ καὶ οἱ σὺν αὐτῷ νῦν
 ἀριστεῖς τοιοίδε εἶναι. εἰ μὴ ἄρα ὕστερον κατὰ τὸ σιωπώμενον ἐδείπνησαν καὶ
 αὐτοὶ καὶ σὺν τοῖς ἄλλοις οἴχονται μετὰ δεῖπνον, ὥς φησιν ὁ ποιητής. </comment>

<comment>
<ref>19.309–12</ref>
 Περὶ ὧν φησιν Ὅμηρος, ὡς ἄλλους μὲν ἀπεσκέδασε βασιλῆας ὁ








 
 Ἀχιλλεύς, δοίω δ’ Ἀτρείδα μενέτην καὶ Ὀδυσσεὺς καὶ Νέστωρ καὶ 
 Ἰδομενεὺς καὶ Φοῖνιξ, τέρποντες πυκινῶς ἀκαχημένον, ἤγουν ἐφιέμενοι
 τέρπειν ἐκεῖνον οἷς, ὡς εἰκός, ἔλεγον, εἰ καὶ μὴ αὐτὸς πρὸς αὐτοῖς εἶχε τὸν
 νοῦν. </comment>

<comment>
<ref>19.312 s.</ref> Φησὶ γὰρ οὐδέ τι θυμῷ τέρπετο, πρὶν πολέμου στόμα δύμεναι
 αἱματόεντος. Ἔχει δέ τι ἀστειότητος τὸ πολέμου στόμα δύμεναι, εἴ τις
 ὑπονοήσει, ὡς ὁ Ἀχιλλεὺς τροφὴν μὲν εἰς τὸ ἐκείνου στόμα δῦναι οὐκ ἤθελεν,
 αὐτὸς δὲ πολέμου στόμα δῦναι ἐπιθυμεῖ, ὃ πολλοὺς κατεμασήσατο ἀριστεῖς.
 τοιοῦτον γάρ τι δηλοῖ τὸ αἱματόεντος. καινὸν δὲ οὐδέν, εἰ στόμα λέγει
 πολέμου τὸ τοὺς μαχομένους ἀπεσθίον. ὡς γὰρ οὐρὰ στρατοῦ τὸ ὄπισθεν, ἐξ οὗ
 καὶ τὸ οὐραγεῖν καὶ ὁ οὐραγός, οὕτω καὶ στόμα, ἐν ᾧ οἱ πρόμαχοι ἵστανται.
 Σημείωσαι δὲ ὅτι τὸ τέρπειν οὐδέν τι ἄλλο ἐστὶν ἢ τὸ ἐξ ἀθυμίας εἰς
 γλυκυθυμίαν μετατρέπειν κατὰ μετάθεσιν ἀμεταβόλου. Καὶ συντελεῖ τι αὐτὸ εἰς
 τὸ τερπικέραυνος, ἤγουν τρέπων κεραυνοῖς. Ἀχιλλεὺς μέντοι μὴ πειθόμενος
 οὕτω μετατραπῆναι οὔ τι θυμῷ τέρπεσθαι λέγεται. Ὅρα δ’ ἐνταῦθα καὶ οἵαν
 εὐπορίαν γραφῆς παρεῖδεν ὁ ποιητὴς διὰ τὸ εἰς ἕτερα κατεπείγεσθαι. ἐν γὰρ τῷ
 τέρποντες ἀκαχήμενοι πολλὰ εἶχεν ἠθοποιῆσαι καθ’ ἕκαστον τῶν εἰρημένων
 ἡρωϊκῶν προσώπων. οὐκ ἐποίησε δὲ αὐτό, οἷα σπεύδων εἰς τὰ σκοπιμώτερα. 
 Εἰ δὲ καὶ ἔτερπον μὲν οἱ ἥρωες λόγοις τὸν Ἀχιλλέα, ὃ δὲ οὐχ’ ὑπήκουεν, ὅρα
 λόγους τούτους ἡρωϊκοὺς ἀπράκτους μείναντας διὰ τὸ ἄγαν ἄχος τοῦ ἀκούοντος.
 </comment>

<comment>
<ref>19.314</ref> Ὅτι ὅπερ ἐν ἄλλοις ὁ ποιητής φησιν ἀνεβάλλετο καλὸν ἀείδειν,
 τοῦτο ἐνταῦθα ἀνενείκατο φησίν, ὡς καὶ προερρέθη, ἤγουν ἀνήνεγκε πνεῦμα.
 λέγει γὰρ περὶ Ἀχιλλέως, ὅτι ἀνενείκατο φώνησέν τε. εἴρηται δὲ καὶ ἐν
 Ὀδυσσείᾳ περὶ τῆς τοιαύτης λέξεως ἀκριβέστερον. </comment>

<comment>
<ref>19.315 — 21</ref> Ὅτι
 Ἀχιλλεὺς ἐν τῷ παρεῖναι τοὺς προσεχῶς ῥηθέντας ἀριστεῖς μνησάμενος τοῦ
 Πατρόκλου λέγει ἀφελῶς, ἐκ τῶν παρὰ πόδας τὸ προοίμιον πορισάμενος κατὰ
 τὴν Ὁμηρικὴν συνήθειαν, ταῦτα ἦ ῥά νύ μοί ποτε καὶ σύ, δυσάμμορε, φίλταθ'








 
 ἑταίρων, αὐτὸς ἐνὶ κλισίῃσι λαρὸν παρὰ δεῖπνον ἔθηκας αἶψα καὶ ὀτραλέως,
 ὁπότε σπερχοίατο, ἤγουν σπεύδοιεν, Ἀχαιοὶ Τρωσὶν ἐπιφέρειν πολύδακρυν
 Ἄρηα. νῦν δὲ σὺ μὲν κεῖσαι δεδαϊγμένος, αὐτὰρ ἐμὸν κῆρ ἄκμηνον πόσιος καὶ
 ἐδητύος ἔνδον ἐόντων σῇ ποθῇ. ὥστε καλῶς οὐ δειπνῶ μὴ ἔχων τὸν
 δειπνοποιόν. </comment>

<comment>
<ref>19.321 — 27</ref> Οἷς ἐπάγει, ὅτι οὐ μὲν γάρ τι κακώτερον ἄλλο πάθοιμι, οὐδ’ εἴ κεν τοῦ πατρὸς ἀποφθιμένου πυθοίμην, ὅς που νῦν Φθίῃφι τέρεν κατὰ
 δάκρυον εἴβει χήτει τοιοῦδ’ υἷος, ἤγουν τοιούτου υἱοῦ ὃ δέ, ἤγουν ὁ ῥηθεὶς
 υἱὸς Ἀχιλλεὺς ἐγώ, ἀλλοδαπῷ ἐνὶ δήμῳ εἵνεκα ῥιγεδανῆς Ἑλένης Τρωσὶ
 πολεμίζω, ἠὲ τόν, ἤγουν τοῦτον, ὃς Σκύρῳ μοι ἐνιτρέφεται φίλος υἱός. εἴ που
 ἔτι ζώει Νεοπτόλεμος θεοειδής. </comment>

<comment>
<ref>19.328 — 33</ref> Καὶ ἐπάγει καὶ αἰτίας
 ἀξιολόγους τῆς οὕτω πολλῆς ἐπὶ τῷ Πατρόκλῳ λύπης πρὶν μὲν γάρ μοι θυμὸς
 ἐνὶ στήθεσσιν ἐώλπει, οἶον ἐμὲ φθίσεσθαι ἀπ’ Ἄργεος ἱπποβότοιο αὐτοῦ ἐνὶ
 Τροίῃ, σὲ δέ τε Φθίηνδε νέεσθαι, ὡς ἄν μοι τὸν παῖδα Σκυρόθεν ἐξαγάγοις καί οἱ
 δείξειας ἕκαστα κτῆσιν ἐμὴν δμῶάς τε καὶ ὑψερεφὲς μέγα δῶμα. </comment>

<comment>
<ref>19.334 — 7</ref>
 Εἶτα ὥς τινος ὑποκρούσοντος, τί δὲ ὁ πατὴρ Πηλεὺς οὐκ ἐπιμελήσεται οὕτω τοῦ
 Νεοπτολέμου, λύει φάμενος οἴεσθαι μηκέτι ζῆν ἐκεῖνον. Φησὶ γὰρ ἤδη γὰρ
 Πηλῆά γ’ ὀί̈ομαι ἢ κατὰ πάμπαν τεθνάμεν ἤ που τυτθὸν ἔτι ζώοντ’ ἀκάχησθαι
 γήραί̈ τε λυγρῷ καὶ ἐμὴν ποτιδέγμενον αἰεὶ λυγρὴν ἀγγελίην ὅτ’ ἀποφθιμένοιο
 πύθηται. </comment>

<comment>
<ref>19.338</ref> Εἶτα ἐμφαίνων ὁ ποιητής, ὡς πρὸς οἶκτον ὁ Ἀχιλλεὺς
 ἐλάλησεν, ἐπάγει ὣς ἔφατο κλαίων, ἐπὶ δὲ στενάχοντο γέροντες,
 παραποιήσας ἢ παρῳδήσας τὸ πρὸ ὀλίγων λεχθέν ὣς ἔφατο κλαίουσ’ ἐπὶ δὲ
 στενάχοντο γυναῖκες. </comment>

<comment>
<ref>19.339</ref> Καὶ ἐπάγει μνησάμενοι τὰ ἕκαστος ἐνὶ
 μεγάροισιν ἔλειπον, τὰ φίλτατα δηλαδή. οὐ δήπου γὰρ μόνην τὴν κτῆσιν καὶ τὸ
 δῶμα. Καὶ σημείωσαι ὡς ὅμοιόν ἐστι τοῦτο τῷ στενάχοντο Πάτροκλον
 πρόφασιν. οὕτω γὰρ καὶ ἐνταῦθα οἱ γέροντες κλαίουσι πρόφασιν, ἃ ἕκαστος
 οἴκοι ἔλειπον. </comment>

<comment>
<ref>19.315</ref> Τὸ δὲ δυσάμμορος δηλοῖ μὲν τὸν δύσμορον, κατὰ
 συνέλευσιν δύο ἐπιρρημάτων ἰσοδυνάμων τοῦ <rs type="waw">δυσ</rs> καὶ τοῦ <rs type="waw">α</rs> , καὶ Αἰολικὸν








 
 διπλασιασμὸν τοῦ ἀμεταβόλου. δηλοῖ δὲ οὐ μόνον τὸν δυσθάνατον, ἀλλὰ καὶ τὸν
 δυσδαίμονα, ἤτοι δυστυχῆ, ὃς καὶ δύσμορος λέγεται. Σημείωσαι δὲ ὅτι ἐπεὶ
 ταὐτὸν οἶτος καὶ μόρος, δύσμορος δὲ οὐκ ἐξ ἀνάγκης ὁ κακῶς θανὼν ἀλλὰ καὶ ὁ
 κακοτυχής, ἀκολούθως παρὰ Θεοκρίτῳ μεγάλοιτος κεῖται ὁ πάνυ δυστυχής,
 ληφθέντος τοῦ οἴτου εἰς τύχην ὁμοίως τῷ μόρῳ. </comment>

<comment>
<ref>19.316</ref> Τὸ δὲ λαρόν, εἰ μὲν
 κεῖται πρὸ αὐτοῦ τὸ ἐνὶ κλισίῃσι, συστέλλει τὸ <rs type="waw">α</rs> δακτυλικῶς, εἰ δὲ γράφεται
 ἐνὶ κλισίῃ κατὰ δοτικὴν ἑνικήν, ἐκτείνει αὐτό. καὶ ἔστι τοῦτο κρεῖττον.
 λαρὸν γὰρ τὸ ἄγαν ἀρηρὸς ψυχῇ καί, ὡς εἰπεῖν, θυμῆρες, παρὰ τὸ <rs type="waw">λα</rs> ἐπιτατικὸν
 καὶ τὸ ἀρῶ, τὸ ἁρμόζω, κράσει τῶν δύο <rs type="waw">α</rs> εἰς <rs type="waw">α</rs> μακρόν. </comment>

<comment>
<ref>19.317</ref> Τὸ δὲ αἶψα
 καὶ ὀτραλέως ἐκ παραλλήλου τὸ αὐτὸ λαλοῦσι, καὶ ἑρμηνεύουσιν ὀτραλέον καὶ
 ὀτρηρὸν θεράποντα. Τὸ δὲ ὁπότε σπερχοίατο Ἀχαιοί καὶ ἑξῆς, καιρὸν δηλοῖ,
 ὅτε τὸ δεῖπνον ἦν ἐν Τροίᾳ φίλον Ἀχαιοῖς. Συντελεῖ δέ τι καὶ εἰς τὴν ῥηθεῖσαν
 τοῦ Πατρόκλου σπουδήν. σπερχομένων γὰρ Ἀχαιῶν εἰς δεῖπνον ὀτραλέως
 ἐπονεῖτο εἰς δειπνοποιί̈αν καὶ Πάτροκλος. </comment>

<comment>
<ref>19.319</ref> Τὸ δὲ κεῖσαι δεδαϊγμένος
 ἐλλειπτικῶς ἔχει. τὸ δὲ ἐντελὲς προεφράσθη ἐν τῷ δεδαϊγμένον ὀξέϊ χαλκῷ.
 </comment>

<comment>
<ref>19.320</ref> Τὸ δὲ ἄκμηνον τί σημαίνει καὶ ὅθεν γίνεται, οὐ πρὸ πολλῶν
 δεδήλωται. Τὸ δὲ ἔνδον ἐόντων πρὸς ἀκρίβειαν κεῖται. οὐ γὰρ διὰ τὸ μὴ
 ἔνδον εἶναι τὰ πρὸς δεῖπνον ἄκμηνός ἐστιν ὁ Ἀχιλλεύς, ἀλλὰ ποθῇ Πατρόκλου.
 </comment>

<comment>
<ref>19.321</ref> Εἰς δὲ τὸ οὐ μὲν γάρ τι κακώτερον καὶ ἑξῆς, σημείωσαι ὅτι οὐκ εἶπε
 μεῖζον τὸ ἐπὶ Πατρόκλῳ πένθος τοῦ ἐπὶ τῷ Πηλεῖ καὶ τῷ Νεοπτολέμῳ, ἀλλ’ ὅτι
 οὐ κακώτερα τούτου ἐκεῖνα. μέση δὲ λέξις τὸ οὐ κακώτερα, καὶ δηλοῖ
 πολλάκις ἰσότητα. ἔχει δέ πως ὁμοιότητα τὸ νόημα τοῦτο πρὸς τὸ τοῦ Ἕκτορος, εἰπόντος που μὴ τόσον μηδὲ τῶν τεκόντων αὐτῷ μέλειν, ὅσον τῆς
 Ἀνδρομάχης. </comment>

<comment>
<ref>19.322</ref> Τὸ δὲ πυθοίμην, καθὰ καὶ τὸ πύθηται, γενικῇ ἐν τοῖς
 ῥηθεῖσι συντέτακται. </comment>

<comment>
<ref>19.324</ref> Τὸ δὲ χήτει τοιοῦδ’ υἷος παρῴδηται ἐκ τοῦ
 χήτει τοιοῦδ’ ἀνδρός. Ὅρα δὲ ὅπως ἀλλαχοῦ πλατύτερον ἑαυτὸν ἐπαινέσας ὁ
 Ἀχιλλεὺς ἐνταῦθα ἠρκέσθη συντόμως εἰπὼν καὶ μυστικῶς χήτει τοιοῦδε υἱοῦ,







 
 μεγάλου δηλαδή. τοῦτο γὰρ δηλοῖ ἐμφαντικῶς τὸ τοιοῦδε, διὰ τὸ μὴ ἔχειν ἐξ
 αὐτοσχεδίου εἰπεῖν μεγαλώνυμόν τι ἐπίθετον. </comment>

<comment>
<ref>19.325</ref> Ἑλένη δὲ ῥιγεδανὴ
 ἁπλοϊκῶς μὲν ἡ φρικτὴ καί, ὡς εἰπεῖν, κρυερά. αἰδεῖται γὰρ Ἀχιλλεύς, εἰ καὶ
 ἄλλως βαρύς ἐστι, σφοδρότερον αὐτῆς καθίξεσθαι ἐν ἐπηκόῳ ἡρώων, καὶ 
 μάλιστα τῶν βασιλέων. συμφωνεῖ δὲ τῷ λόγῳ καὶ Πλούταρχος, λέγων ἐν Συμποσιακοῖς, ὅτι ῥιγεδανὸν καὶ κρυερὸν τὸ λυπηρὸν καὶ φοβερόν. ἄλλως δὲ
 περιεργότερον ῥιγεδανὴ ἡ κακίστη, καθά τις ἂν εἴποι ἐννοησάμενος τὸ τῆς δὲ
 κακῆς οὐ ῥίγιον ἄλλο. Καὶ σημείωσαι ὅτι κατὰ διαφόρους ἐννοίας ἡ φαύλη
 γυνὴ καὶ ἀντὶ πυρὸς δεδόσθαι καὶ αὖ πάλιν ῥιγεδανὴ εἶναι λέγεται. Προεκαλέσατο δὲ ὅλως ἄρτι ἐκ λύπης τὸν Ἀχιλλέα εἰς τὸν κατὰ τῆς Ἑλένης τοιοῦτον λόγον
 τὸ τοῦ πάθους πολλαπλοῦν. περί τε γὰρ τοῦ πατρὸς λυπεῖται ὡς ἢ πάμπαν
 τεθνεῶτος ἢ ζῶντος μέν, δυστυχῶς δέ. ἔτι καὶ ἐπὶ τῷ υἱῷ παθαίνεται ὡς μὴ
 ἔχοντι τὸν προϊστάμενον, οὐχ’ ἥκιστα δὲ καὶ ἐπὶ τῷ τοῦ Πατρόκλου θανάτῳ. καὶ
 ἑαυτὸν δὲ νοεῖ μικρὸν ὅσον τεθνηξόμενον. πῶς ἂν οὖν ἐπὶ τοιούτοις οὐκ ἂν
 δυσφήμως μνησθείη τῆς τούτων αἰτίας Ἑλένησ; ὃς καὶ τῇ Βρισηί̈δι φθάσας
 θάνατον ἐπηράσατο, δι’ ἣν τοσοῦτοι Ἕλληνες ὤλοντο μηνίσαντος αὐτοῦ.
 </comment>

<comment>
<ref>19.326</ref> Τὸ δὲ ἠὲ τόν οὐ συνήθως ἐσχημάτισται, ἀλλά τι παρεξήλλακται. ἦν
 μὲν γὰρ τοῦ εἱρμοῦ τὸ εἰπεῖν οὐδ’ εἴ κεν τοῦ πατρὸς πυθοίμην, ἠὲ τοῦ, ἤγουν
 τούτου, ὃς Σκύρῳ μοι ἐνιτρέφεται. Ἀχιλλεὺς δέ, ὡς οἷον ἐκλαθόμενος ὑπὸ
 πένθους τῆς ἐθίμου συντάξεως, ἔφη τὸ ἠὲ τόν. ὃ θεραπευθήσεται διὰ
 προθέσεως, ἵνα λέγῃ, ὅτι οὐδ’ εἴπερ πυθοίμην πατρὸς ἢ πυθοίμην διὰ τόν, ἤγουν
 διὰ τοῦτον, ὃς Σκύρῳ μοι ἐνιτρέφεται υἱός. </comment>

<comment>
<ref>19.327</ref> Τὸ δὲ εἴ που ἔτι ζώει
 Νεοπτόλεμος ἀσφαλῶς πρόσκειται, ὡς εἴγε μὴ ζῇ, οὐδ’ ἂν ἐν Σκύρῳ τρέφοιτο.







 
 Περὶ δὲ τοῦ ἐν Σκύρῳ τὸν Νεοπτόλεμον τρέφεσθαι τοιαῦτά φασιν οἱ παλαιοί: ὅτι
 Θέτις, οἷα πάνυ φιλόπαις, ἐκεῖ πρὸ τοῦ Τρωϊκοῦ πολέμου τὸν Ἀχιλλέα ἐξέθετο,
 ἔνθα καὶ γυναικιζόμενον ὁ Παλαμήδης αὐτὸν ἤλεγξεν, ὡς καὶ ὁ Λυκόφρων 
 ἱστορεῖ: καὶ ἐκεῖ τῇ τοῦ Λυκομήδους θυγατρὶ συγγεγονὼς πατὴρ γίνεται
 Νεοπτολέμου, τούτου δὴ τοῦ ἐν τῇ πατρίδι Σκύρῳ ἔτι ἐκτρεφομένου. καὶ οὕτω
 μὲν οἱ πλείους. ὁ δὲ τὴν μικρὰν Ἰλιάδα γράψας φησὶ τὸν Ἀχιλλέα ἐκ
 Τηλέφου τοῦ Μυσοῦ ἀναζευγνύντα προσορμισθῆναι ἐκεῖ. γράφει γὰρ οὕτω
 Πηλείδην δ’ Ἀχιλῆα φέρε Σκῦρόνδε θύελλα, ἔνθ’ ὅ γ’ ἐς ἀργαλέον λιμέν’ ἵκετο
 νυκτὸς ἐκείνης. ἔστι δὲ ἡ Σκῦρος νῆσος πρὸς τῇ Εὐβοίᾳ, ἔχουσα λιμένας
 Ἀχίλλειον καὶ Κρήσιον. ᾤκησαν δὲ ἐν αὐτῇ ποτε Δόλοπες, μοῖρα Θεσσαλῶν.
 περὶ δὲ ταύτης ζήτει καὶ εἰς τὰ τοῦ Περιηγητοῦ. προείρηται δέ τι καὶ ἀλλαχοῦ 
 περὶ τούτων. Νεοπτόλεμος δὲ ἐπεκλήθη ὁ τοῦ Ἀχιλλέως οὗτος υἱός, διότι νέος
 ὢν ἐπολέμησε. τὸ δὲ ἄλλως κύριον αὐτοῦ Πύρρος ἐστίν, ὡς ὑποδηλοῖ καὶ
 Σοφοκλῆς, ἔνθα καὶ ἐτυμολογίαν αὐτοῦ τινα λέγει ἐν τῷ ὦ πῦρ σύ, καὶ ἑξῆς,
 ἵνα ᾖ κατ’ αὐτὸν ὁ Πύρρος αὐτόχρημα πῦρ, οὐ μὴν πυρῶδές τι, ὡς ὁ Πυραίχμης
 καὶ εἴ τις ἄλλος τοιοῦτος. εἴη δ’ ἂν ὁ ῥηθεὶς Πύρρος, ᾧπερ ὁμωνύμως καὶ ὁ ὕστερον Ἠπειρώτης, διαστελλόμενος τῇ βαρυτονήσει τοῦ πυρροῦ, ὅπερ ἐστι πυρσοῦ.








 
 μυρία γάρ ἐστι πρὸς διάφορον σημασίαν διαφόρως τονούμενα, ὧν ἐστι καὶ ὁ
 Τελέστης βαρυτόνως τὸ κύριον, ὡς Ὀρέστης, καὶ ὀξυτόνως τελεστής τὸ
 ἐπίθετον. Ἔστι δὲ κατά τινας ἐξ Ἰφιγενείας, ὡς καὶ Λυκόφρονι δοκεῖ, ἥτις καὶ
 κλαπεῖσα, ὥς φησι Δοῦρις, εἰς Σκῦρον ἐξετέθη. ὅθεν καὶ ἐκεῖ ὁ παῖς ἐτρέφετο.
 Καὶ σημείωσαι ὅπως ἱστορίαις ὁ ποιητὴς καὶ τὸν τόπον τοῦτον ἐστοίβασε,
 συντόμοις μέντοι καὶ οὐ πλατείαις, ὅτι μηδὲ ἔδει νῦν ἄλλως ποιεῖν. </comment>

<comment>
<ref>19.328</ref> Τὸ
 δὲ ἐώλπει μετάθεσιν ἔχει καὶ αὐτὸ χρόνου. ἔδει μὲν γὰρ ἐκ τοῦ ἔολπα τὸν
 ὑπερσυντέλικον εἶναι ἠόλπειν. οὕτω δὲ καὶ ἔοργα ἠόργειν. μεταπτώσει δὲ
 χρονικῇ συνεστάλη μὲν ἐν τούτοις ἡ ἄρχουσα, ἐξετάθη δὲ ἡ μετ’ αὐτὴν κατά τινα
 ὡς εἰπεῖν μεταχώρησιν καὶ ἀντιπερίστασιν. </comment>

<comment>
<ref>19.329</ref> Ἄργος δὲ ἱππόβοτον οὐ
 τὴν Πελοπόννησον Ἀχιλλεὺς λέγει, ἀλλὰ τὸ Θετταλικόν, ὅπερ ὅτι ἱππόβοτόν
 ἐστιν ὡς μάλιστα, καὶ ἡ νῦν οἶδε γενέα. </comment>

<comment>
<ref>19.333</ref> Τὸ δὲ ἕκαστα κτῆσιν ἐμήν
 ὅμοιόν ἐστι κατὰ σχῆμα τῷ πάντα δάσασθαι κτῆσιν, ὅσην πτολίεθρον ἐντὸς
 ἐέργει. Τὸ δὲ ὑψερεφές ὅτε ἀναγκάζει τὸ μέτρον διὰ τοῦ <rs type="waw">η</rs> ἔχει τὴν προπαραλήγουσαν, ὑψηρεφές γὰρ τότε λέγεται. </comment>

<comment>
<ref>19.334</ref> Ἐν δὲ τῷ Πηλῆά γ'
 ὀί̈ομαι ὁ γε σύνδεσμος χασμῳδίαν συνεστόμωσε συναλιφείς. Ὅρα δὲ καὶ τὸ
 κατὰ πάμπαν τεθνάναι. τὸ γὰρ θανεῖν πάμπαν τεθνάναι εἰπὼν δίδωσιν ἀστείως
 νοεῖν, ὅτι τὸ κακῶς ζῆν ἐν λύπαις καὶ νόσοις ἐκ μέρους τεθνάναι λέγοιτ’ ἄν, ἢ
 ἀλλὰ τυτθὸν ζῆν κατὰ τὴν ποίησιν. </comment>

<comment>
<ref>19.336 s.</ref> Τὸ δὲ καὶ ἐμὴν ποτιδέγμενον
 λυγρὴν ἀγγελίην ἔχει τι καὶ αὐτὸ ξενίζον ἐν τῇ συντάξει. ὀφείλων γὰρ εἰπεῖν
 ὁμοιοπτώτως γήραί̈ τε στυγερῷ καὶ τῇ περὶ ἐμοῦ δυσελπιστίᾳ, ὁ δὲ ἔφη







 
 γήραί̈ τε στυγερῷ καὶ ἐμὴν ποτιδέγμενον λυγρὴν ἀγγελίην, καὶ ἑξῆς. Τὸ δὲ
 ὅτε ἀποφθιμένοιο πύθηται ἑρμηνεία ἐστὶ τοῦ λυγρὴν ἀγγελίαν. τί γὰρ ἂν
 εἴη λυγρότερον ἐν ἀγγελίαις τοῦ μηνυθῆναι θάνατον; </comment>

<comment>
<ref>19.340</ref> Ὅτι φιλοίκτου
 προσώπου τὸ μυρομένους δ’ ἄρα τούς γε ἰδὼν ἐλέησεν. </comment>

<comment>
<ref>19.343 — 6</ref> Οὕτω δὲ
 καὶ τὸ τέκνον ἐμόν, δὴ πάμπαν ἀποίχεαι ἀνδρὸς ἑῆος, ἤγουν ἰδίου ἢ ἀγαθοῦ,
 ὡς πολλαχοῦ κεῖται. ἦ νύ τοι, ἤγουν ὄντως δή σοι, οὐκέτι πάγχυ μετὰ
 φρεσὶ μέμβλεται ὁ δείνα, κεῖνος ὅ γε ἧσται ὀδυρόμενος ἕταρον φίλον, οἳ δὲ
 δὴ ἄλλοι οἴχονται μετὰ δεῖπνον, ὃ δ’ ἄκμηνος καὶ ἄπαστος. ὁ Ζεὺς δὲ ταῦτα
 τῇ Ἀθηνᾷ περὶ τοῦ Ἀχιλλέως φησίν. </comment>

<comment>
<ref>19.343</ref> Ἐν οἷς τὸ μέμβλεται, ἤτοι
 μεμέληται, διάκειται καὶ αὐτὸ καθὰ καὶ τὸ μέμβλωκε. ἔστι γὰρ τὸ κοινὸν
 μεμέληται, καὶ συγκοπῇ μέμληται, καὶ πλεονασμῷ τοῦ <rs type="waw">β</rs> καὶ συστολῇ τοῦ <rs type="waw">η</rs> 
 μέμβλεται. Ὅτι πιθανολογῶν ὡς οἷόν τε ἦν ποιητικώτερον Ὅμηρος τὸ νῆστιν
 τὸν Ἀχιλλέα δύνασθαι μάχεσθαι πανημέριον πλάττει τὸν Δία ἐπιτάσσοντα τῇ
 Ἀθηνᾷ τὸ ὑπὲρ Ἀχιλλέως. </comment>

<comment>
<ref>19.347 — 8</ref> Φησὶ γὰρ ἀλλ’ ἴθι οἱ νέκταρ τε καὶ
 ἀμβροσίην ἐρατεινὴν στάξον ἐνὶ στήθεσσιν, ἵνα μή μιν λιμὸς ἵκηται. καὶ οὕτω 
 μὲν ὁ Ζεὺς εἶπεν. </comment>

<comment>
<ref>19.350 — 4</ref> Ἡ δ’ ἅρπῃ εἰκυῖα τανυπτέρυγι λιγυφώνῳ οὐρανοῦ
 ἐκκατέπαλτο δι’ αἰθέρος, ἤδη τῶν Ἀχαιῶν θωρησσομένων, ἣ δ’ Ἀχιλῆϊ νέκταρ ἐνὶ στήθεσσι καὶ ἀμβροσίην ἐρατεινὴν στάξ', ἵνα μή μιν λιμὸς ἀτερπὴς
 γούναθ’ ἵκηται, ὃ ἀνωτέρω δίχα τοῦ γούνατα ἔφη, εἰπὼν μή μιν λιμὸς
 ἵκηται. δηλοῖ δὲ διὰ τῶν γονάτων τὴν τοῦ ὅλου σώματος ἀσθένειαν ἐναργέστερον. αὐτῶν γὰρ ὀκλασάντων διαφαίνεται τὸ κακὸν τοῦ λιμοῦ. </comment>

<comment>
<ref>19.353</ref> Ἰστέον
 δὲ ὅτι νέκταρ ἐνταῦθα καὶ ἀμβροσία ἐστίν, ἣν δὶς ἐνταῦθα ἔφη ἐρατεινήν, ἡ ἀπὸ
 τῆς τῶν γερόντων καὶ λοιπῶν ἀριστέων ὁμιλίας γλυκυθυμία, τῶν
 παραμεινάντων τῷ Ἀχιλλεῖ καὶ τερπόντων πυκινῶς, ὡς εἴρηται. διὸ Ζεὺς μὲν
 ἐπιτάττει, Ἀθηνᾶ δὲ ἐνσταλάττει, νοῦς δηλαδὴ καὶ ἡ κατὰ λόγου τέχνην
 φρόνησις, ὧν ἡ ἔσω στηθέων στάξις καὶ παρείσκρισις λεπτότητα δηλοῖ τὴν καὶ
 τῷ νέκταρι καὶ τῇ ἀμβροσίᾳ μυθικῶς ἐμφαινομένην. δῆλον δέ, ὅτι γεροντικὴ
 ὁμιλία, ἡ τοῦ Νέστορος δηλαδή, καὶ τὸν πικρὸν ἐγλύκανέ που πόλεμον τοῖς







 
 Ἀχαιοῖς ὀτρύνασα εἰς ἐκεῖνον ἡδέως. </comment>

<comment>
<ref>19.350</ref> Ἅρπη δὲ ἢ ὁ ἰκτῖνος ἢ ζῷον ἄλλο
 ἀετῶδες, ὃ εἰς ὕψος ἀρθὲν εὐχερῶς ὅπῃ θέλει καταράσσει. οἱ δὲ ζῷον θαλάσσιον
 λάρῳ πολεμοῦν. φιλεῖ δέ, φασί, τροφὴν συνάγειν καὶ φυλάσσειν ἐπὶ τοῖς
 κάρφεσιν εἰς χορηγίαν τοῖς νεοσσοῖς. Τανυπτέρυγα δέ φησι τὴν μεγαλοπτέρυγον.
 Τὸ δὲ κατὰ κλαγγὴν λιγύφωνον ἴδιόν ἐστι τῶν ἀετωδῶν. </comment>

<comment>
<ref>19.351</ref> Ἐν δὲ τῷ
 οὐρανοῦ ἐκκατέπαλτο δι’ αἰθέρος σαφῶς ἐκφαίνει ὑπερκεῖσθαι τοῦ αἰθέρος τὸν
 οὐρανόν, οὐχ’ ἁπλῶς μέντοι τὸν εἰς ἀέρα μεταλαμβανόμενον, ἀλλὰ τὴν ἐξωτάτω
 ἀπλανῆ σφαῖραν. </comment>

<comment>
<ref>19.354</ref> Ὅρα δὲ καὶ ὡς οὐ μόνον εὐθεῖα ἄτερπος, ὡς δηλοῖ τὸ
 ἀτέρπου ὀϊζύος, ἀλλ’ ἰδοὺ ἐνταῦθα καὶ ἡ ἀτερπής. </comment>

<comment>
<ref>19.359 — 64</ref> Ὅτι αἵτινες
 τότε ταρφειαὶ κόρυθες λαμπρὸν γανόωσαι νηῶν ἐκφορέοντο καὶ ἀσπίδες
 ὀμφαλόεσσαι θώρηκές τε κραταιγύαλοι καὶ μείλινα δοῦρα εἰς νιφάδας τῷ
 ποιητῇ παραβάλλονται οὕτως ὡς δ’ ὅτε ταρφειαὶ νιφάδες Διὸς ἐκποτέονται
 ψυχραὶ ὑπὸ ῥιπῆς ἢ ὑπαὶ ῥιπῆς, αἰθρηγενέος Βορέαο, ὣς τότε ταρφειαί,
 καὶ ἑξῆς, ὡς γέγραπται. Αἴγλη δέ, φησίν, οὐρανὸν ἷκεν, ἡ τῶν ὅπλων
 δηλαδή, γέλασε δὲ πᾶσα περιχθών, ὡς οἷά τις ἔμψυχος, χαλκοῦ ὑπὸ
 στεροπῆς. ὑπὸ δὲ κτύπος ὤρνυτο ποσὶν ἀνδρῶν: ἐν δὲ μέσοισι κορύσσετο δῖος
 Ἀχιλλεύς. Καὶ ὅρα ὅτι τέσσαρα εἴδη ὅπλων ὀνομάσας μετὰ ἐπιθέτων αὐτὰ
 προήγαγεν, ὡς ἀνωτέρω ἔκκειται, ἐναβρυνόμενος οὕτω καὶ τοῖς πράγμασι
 συνεξωραϊζόμενος καὶ συνεξαλλοιώσας τὴν φράσιν τῷ καιρῷ. </comment>

<comment>
<ref>19.357</ref> Ὅτι δὲ
 τάρφος τὸ καθ’ ὕλην κυρίως δάσος, καὶ ἀπ’ αὐτοῦ ταρφύ ταρφέος, τὸ πυκνόν,
 ἐξ οὗ καὶ τὸ ταρφειόν, δεδήλωται, ὁμοίως καὶ ὅτι ἐκ τοῦ τρέφειν τὸ τάρφος. Τὸ
 δὲ Διὸς ἐκποτέονται, ἀντὶ τοῦ ἐξ ἀέρος, οὗ βέλη τὰ τοιαῦτα ὡς οἷον πτερόεντα, καθὰ δηλοῖ τὸ νιφάδες ἐκποτέονται, περὶ οὗ σαφῶς ἀλλαχοῦ προγέγραπται. ἃ δὴ βέλη καὶ διόβολα συνθέτως λέγοιντ’ ἄν, ὡς εἰκός, κατὰ τὸν Σοφοκλῆν







 
 εἰπεῖν, ἐξ ὧν τις καὶ εἰς ἀλληγορίαν τῆς τοῦ Διὸς αἰγίδος ἐναχθήσεται. Ὅρα
 δὲ ὅτι τοῦ ἐκπωτῶνται μεγεθύνοντος τὴν <rs type="waw">πω</rs> συλλαβὴν διὰ τὸ εἶναι δευτέρας
 συζυγίας τῶν περισπωμένων, τὸ ἐκποτέονται συστέλλει αὐτήν, πρώτης αὐτὸ
 συζυγίας ὄν. τοιοῦτον δὲ καὶ τὸ τρωπῶν καὶ τροπέων, καὶ εἴ που ἄλλα τινὰ
 ὅμοια. </comment>

<comment>
<ref>19.358</ref> Τῆς δὲ ῥιπῆς οὐκ ἔστι καιριωτέραν ἐνταῦθα λέξιν εὑρέσθαι,
 ὥσπερ οὐδὲ τοῦ νηῶν ἐκφορεῖσθαι, ἤγουν ἐκφέρεσθαι. διὸ καὶ ἐκράτησεν ἡ
 λέξις καὶ παρὰ τοῖς τοῦ δήμου ἀνδράσιν ἕως καὶ νῦν. </comment>

<comment>
<ref>19.361</ref> Κραταιγύαλοι δὲ
 οἱ κραταιοῦντες τὰ γυῖα τῶν ὁπλιτῶν, ἢ κραταιὰ γύαλα ἔχοντες, ἤγουν
 κοιλώματα, ὡς εἴρηται καὶ ἀλλαχοῦ. Ἀναλογία δὲ τῆς τοιαύτης συνθέσεως
 κατὰ τὸ ἐν Ὀδυσσείᾳ κραταίπεδον. </comment>

<comment>
<ref>19.362</ref> Τὸ δὲ αἴγλη δ’ οὐρανὸν ἷκεν
 τεραστίως εἴρηται, εἴπερ ἄλλως μὲν ἄνωθεν τὰ περὶ γῆν καταλάμπεται κατὰ τὸ
 οὐρανόθεν δ’ ὑπερράγη ἄσπετος αἰθήρ, ἐνταῦθα δὲ κάτωθεν αἴγλη οὐρανὸν
 ἷκεν, ᾧ σύμφωνον καὶ ἐν τοῖς ἑξῆς τὸ ἐκ τοῦ σάκους σέλας εἰς αἰθέρα
 ἱκνούμενον. Τὸ δὲ γέλασε χθών, περὶ οὗ καὶ αὐτοῦ προείρηται, ἀντὶ τοῦ
 λαμπρὸν περιήστραψε καὶ ἱλαρόν, ὥστε τῇ διαστίλψει διάχυσιν ἀέρος γενέσθαι,
 ὃ καὶ ὁ γέλως περὶ τὸν ἄνθρωπον ποιεῖ διαχέων αὐτόν. Ὅτι δὲ καὶ ἐπὶ
 θαλάσσης ῥητέος ὁ γέλως τροπικῶς, ὁ Κίλιξ δηλοῖ ποιητής. ἐδηλώθη δέ που
 καὶ ὅτι ὃ περὶ τὸν θεατὴν ἄνθρωπον ἐν τοῖς τοιούτοις γίνεται, τῇ γῇ Ὅμηρος
 ἐπωνόμασε, καὶ ἐπὶ τῷ πράγματι τῷ διαχέοντι τὸν βλέποντα τῇ στιλβηδόνι, ὑφ'
 ἧς καὶ ἡ γῆ λάμπεται, γελᾶν λέγει τὴν γῆν. οὕτω καὶ θώρακες γανόωντες καὶ
 κόρυθες γανόωσαι, οὐχ’ ὅτι αὐτοί, ἀλλ’ ὅτι ὁ θεατὴς γάνυται. τὸ δὲ γανοῦσθαι
 λαβοῦσα ἐξ Ὁμήρου καὶ ἡ χυδαία γλῶσσα ἐπιλέγει αὐτὸ χαλκώμασιν, ἃ
 κασσίτερος ἀλείφων χρῴζει πρὸς ἀργυρωμάτων ὑπόκρισιν. γεγανωμένα γὰρ
 διὰ τὴν αὐτὴν αἰτίαν λέγεται καὶ αὐτά. </comment>

<comment>
<ref>19.365</ref> Ὅτι τὸ τοῦ καὶ ὀδόντων μὲν
 καναχὴ πέλεν ἠθέτηται. γελοῖον γάρ φασιν οὕτω πάσχειν καὶ οἷον βρυχᾶσθαι
 τὸν Ἀχιλλέα. </comment>

<comment>
<ref>19.365 — 7</ref> Τὸ μέντοι ἐπαγόμενον τὼ δέ οἱ ὄσσε λαμπέσθην ὡσεὶ
 πυρὸς σέλας καὶ τὰ ἑξῆς, ἐπαινεῖται ὡς εὖ πάνυ ἔχον. δῆλον δὲ ὅτι ἐνταῦθα
 παραπεποίηται εἰς τὸ σαφέστερον τὸ πυρὶ λαμπετόωντι ἐί̈κτην. Σημείωσαι δὲ







 
 ὅτι ὁ μὲν Δόλων ἐβάμβαινε δειλιῶν, Ἀχιλλεὺς δὲ καναχὴν ὀδόντων ἔχει πάνυ
 θυμούμενος καὶ ὥσπερ πρίων αὐτούς. ἄλλος δ’ ἂν εἴποι τις κοινότερον τρίζων.
 καὶ παρέπεται ἀληθῶς καὶ τοῦτο τοῖς ἄγαν θυμουμένοις, ὡς καὶ ἐνταῦθα ὁ
 Ἀχιλλεύς. </comment>

<comment>
<ref>19.366 s.</ref> Περὶ οὗ φησιν ἐν δέ οἱ ἦτορ δῦν’ ἄχος ἄτλητον. ἔνθα
 κεῖταί τι καὶ ὡς ἀντίθετον. </comment>

<comment>
<ref>19.367 s.</ref> Ἐπάγει γὰρ ὃ δ’ ἄρα Τρωσὶ μενεαίνων
 δύσετο δῶρα θεοῖο, ἵνα τὸ μὲν ἦτορ αὐτοῦ δύηται ἄχος, αὐτὸς δὲ δύσηται τὰ
 ἡφαιστότευκτα ὅπλα. ἔστι δὲ τὸ δύσετο δῶρα θεοῦ περίφρασις τοῦ θωρήξατο ἢ
 ὡπλίσατο ἤ τινος τοιούτου. Τὸ δὲ δῶρα θεοῦ διασαφῶν ἐπιφέρει τά οἱ
 Ἥφαιστος κάμε τεύχων. </comment>

<comment>
<ref>19.373 s. et 380</ref> Ὅτι τοῦ σάκους τοῦ Ἀχιλλέως
 ἀπάνευθεν σέλας ἐγίνετο ἠύ̈τε μήνης, ὅ ἐστι σελήνης. καλεῖ δὲ αὐτὸ καὶ μέγα
 καὶ στιβαρὸν καὶ καλὸν καὶ δαιδάλεον, ἤγουν ὁποῖον ἂν Δαίδαλος ἐποίησεν, ὡς
 ἐντεῦθεν πάνυ σεμνύνεσθαι τὸν Δαίδαλον, εἰ κατὰ τὸν Ἥφαιστον οἶδε τεύχειν
 καὶ αὐτός. Διὰ τί δὲ καθὰ σελήνης εἶπε καὶ οὐχ’ ἡλίου; ἢ πάντως διὰ τὴν τῷ
 σάκει ἐπιπολάζουσαν ἐκ διαφόρων ὑλῶν, ὡς εἰκός, ὕφεσιν τῆς ἡλιώδους χρυσέας
 λαμπρότητος. ἐπιφαίνονται γὰρ ὁμοίως καὶ τῷ τῆς σελήνης προσώπῳ φαντασίαι
 τινὲς μέλαιναι. Φράζει δὲ περὶ τοῦ σάκους οὕτως αὐτὰρ ἔπειτα σάκος μέγα τε
 στιβαρόν τε εἵλετο, τοῦ δ’ ἀπάνευθε σέλας γένετ’ ἠύ̈τε μήνης. </comment>

<comment>
<ref>19.375 — 9</ref> Εἶτα
 καταβὰς ἄνωθεν εἰς παραβολὴν περίγειον πλατύνει αὐτὴν καί φησιν ἐκ τοῦ
 αὐτοῦ σάκεος σέλας ἀποπάλλεσθαι εἰς αἰθέρα, ὡς ὅτ’ ἂν ἐκ πόντοιο σέλας
 ναύτῃσι φανείη καιομένου πυρός, ὅ ἐστι πυρσοῦ σωστικοῦ, τὸ δὲ καίεται ὑψόθ'
 ὄρεσφιν σταθμῷ ἐν οἰοπόλῳ. τοὺς δ’ οὐκ ἐθέλοντας ἄελλαι πόντον ἐπ’ ἰχθυόεντα
 φίλων ἀπάνευθε φέρουσιν. ὣς ἀπ’ Ἀχιλλῆος σάκεος σέλας αἰθέρ’ ἵκανεν, ὡς
 καὶ ἀνωτέρω ἐκ τῶν ῥηθέντων τευχέων αἴγλη οὐρανὸν ἷκεν. ἔστι δὲ ἡ παραβολὴ
 αὕτη τῷ σάκει προσφυεστέρα ἤπερ ἡ ἀνωτέρω κειμένη. μήνης μὲν γὰρ σέλας
 πᾶσιν ὁρᾶται, ὃ δὴ οὐκ ἔστι τοῦ σάκους, πυρσοῦ δὲ σέλας οὐ πᾶσιν, ἀλλὰ τοῖς
 παραπλέουσιν ἢ παροδεύουσι βλέπεται κατὰ τὸ σάκος, ὃ τούτοις ἢ ἐκείνοις
 παμφαίνει. ὁ δὲ κατ’ ὄρος πυρσὸς οὗτος καὶ τὸ τοῦ ἥρωος ἐμφαίνει
 συλλογιστικῶς μέγεθος. Καὶ ὅρα ὅτι ἄλλος οὗτος πυρσὸς παρὰ τοὺς πρὸ μικροῦ
 ῥηθέντας νησιωτικούς. αὐτὸς γὰρ ἐν ὄρεσι καίεται σῴζων ναύτας, οὓς οὐκ







 
 ἐθέλοντας ἄελλαι ἀφορίζουσιν. Ἰστέον δὲ ὅτι τὸ παρ’ Ὁμήρῳ σέλας πυρός, ἤτοι
 πυρσόν, φανὸν οἱ νεώτεροι εἶπον Ἀττικοί. ὁ δ’ αὐτὸς καὶ πανός, ἀπὸ τοῦ φαίνειν
 σχηματισθείς, φασί, κατὰ μεταβολὴν τοῦ <rs type="waw">φ</rs> , οἷον πανοῦχον ἄξαντες φλόγα. ἦν
 δέ, φασί, δέσμη κληματίδων ὁ πανός, καὶ Ἀττικῶς φανός. ὃν δ’ ἡμεῖς φανόν,
 λαμπτῆρα οἱ παλαιοὶ ἔλεγον. </comment>

<comment>
<ref>19.375</ref> Ἰστέον δὲ ὅτι καὶ τὸ φανείη ἐνταῦθά
 τινες τρέψαντες τὸ παραλῆγον <rs type="waw">ε</rs> ἐν δυσὶν <rs type="waw">η</rs> γράφουσιν. </comment>

<comment>
<ref>19.377</ref> Ὅτι δὲ σταθμὸς
 καὶ ἡ ἀγροτικὴ ἔπαυλις λέγεται, καὶ τί σημαίνει τὸ οἰοπόλος, προηρμήνευται.
 </comment>

<comment>
<ref>19.380 — 3</ref> Καὶ οὕτω μὲν τὸ σάκος Ὅμηρος ἐλάμπρυνε τῷ φίλῳ ἥρωϊ. </comment>

<comment>
<ref>19.380</ref>
 τὴν δὲ περικεφαλαίαν ἄλλως φωτίζει, εἰπὼν περὶ δὲ τρυφάλειαν ἀείρας κρατὶ
 θέτο βριαρήν: ἣ δ’ ἀστὴρ ὣς ἀπέλαμπεν ἵππουρις τρυφάλεια, περισείοντο δ'
 ἔθειραι χρύσειαι, ἃς Ἥφαιστος ἵει λόφον ἀμφὶ θαμειάς, ἤγουν ἐνῆκε τῷ λόφῳ
 οἷόν τινας ξανθὰς τρίχας, ὃν δὴ λόφον καὶ αὐτὸν χρύσεον ἔφη πρὸ μικροῦ. Ὅρα
 δὲ ὅτι τὸ μὲν σάκος ὡρισμένως ὡμοίωσε πρὸς σελήνην, ἐπὶ δὲ τῆς τρυφαλείας
 ἀόριστος ἡ παραβολή. ἀστέρι γάρ τινι ἁπλῶς αὐτὴν εἴκασεν. Ἰστέον δὲ ὡς, εἴγε
 χρύσειαι ἦσαν αἱ τῆς ῥηθείσησ τρυφαλείας ἔθειραι, οὐ κυρίως ἄρα ἵππουρις
 αὕτη ἐρρέθη, ἀλλὰ ῥιπτέον καὶ τὴν τοιαύτην ῥῆσιν εἰς τὸ ἵπποι ἐβουκολοῦντο,
 καὶ νέκταρ ἐῳνοχόει, καὶ τὰ λοιπά, περὶ ὧν προσεσημείωται. λέγοιτο γὰρ ἂν
 ἵππουρις αὕτη οὐ καθ’ ἑαυτήν, ἀλλὰ διὰ τὸ κοινόν. αἱ γὰρ ἄλλαι τρυφάλειαι
 ἱππούριδες κοινῶς καὶ οὐ κατὰ ταύτην χρυσοέθειραι. Ὁμώνυμος δὲ λέξις καὶ ἡ
 ἵππουρις. λέγεται γὰρ οὕτω καὶ βοτάνης εἶδος ἐοικυίας οὐρᾷ ἵππου. ὁ δέ γε
 ἵππουρος ἰχθύς, ὁ καὶ ἱππουρεύς, διὰ τί οὕτως ὀνομάζεται, ζητητέον ἑτέρωθι.
 </comment>

<comment>
<ref>19.384 — 5</ref> Ὅτι πειρήθη ἕο αὐτοῦ, ἤγουν ἑαυτοῦ, ἐν ἔντεσι δῖος Ἀχιλλεύς,







 
 εἴ οἱ ἐφαρμόσσειε καὶ ἐντρέχοι ἀγλαὰ γυῖα, ἤτοι ἐὰν συνάλλεσθαι τοῖς ὅπλοις
 δύνηται. </comment>

<comment>
<ref>19.386</ref> Τῷ δέ, καίτοι γε βαρείας ὕλης ὄντα, ὅμως εὖτε, ἤγουν
 καθάπερ, πτερὰ γίνετο. πῶς, ὦ ποιητά, ὡς πτερὰ ἐγίνοντο; ἆρά γε ἀβαρῆ
 φαινόμενα; ναί, φησί, καὶ διὰ τοῦτο μέν, μάλιστα δέ, ἵνα ᾖ τερατωδέστερος ὁ
 λόγος, διὰ τὸ αἴρειν καὶ κουφίζειν τὸν ἥρωα ὡς ἐὰν καί τι πτερωτὸν τὰ πτερὰ τῇ
 φυσικῇ ἁρμονίᾳ. διὸ καὶ ἐπάγει, ἄειρε δὲ ποιμένα λαῶν, τῆς συμμετρίας, ὡς οἱ
 παλαιοί φασι, κοῦφα ποιούσης αὐτά, ὡς φέρειν μάλλον ἢ φέρεσθαι. μονονουχὶ
 τοίνυν λέγει ὡς χωρὶς τῶν ἀειρόντων τούτων ὅπλων οὐδ’ ἂν ἔχοι κινηθῆναι εἰς
 μάχην ῥᾳδίως, ὡς οὐδὲ πτηνὸν ἄνευ πτερῶν. </comment>

<comment>
<ref>19.387 — 91</ref> Εἶτα ἐξεσπάσατο,
 φησί, τῆς σύριγγος Ἀχιλλεὺς πατρῷον ἔγχος, βριθύ, μέγα, στιβαρόν, ὃ οὐκ
 ἠδύνατο ἄλλος πάλλειν, καὶ τὰ ἑξῆς, ὡς καὶ ἐν τῇ πῖ ῥαψῳδίᾳ εἴρηται. ἔστι δὲ
 καὶ ὧδε συλλογισμὸς Ὁμηρικός. συνακτέον γὰρ ἀνδρειότατον εἶναι καὶ τὸν
 Πηλέα, ὃς μόνος ἐκίνει τὴν μελίαν ταύτην λαβὼν δῶρον παρὰ Χείρωνος καὶ
 χρησάμενος ἐν νεότητι καθῆκεν εἰς διαδοχὴν τῷ Ἀχιλλεῖ. </comment>

<comment>
<ref>19.387</ref> Σύριγξ δὲ
 ὀπή τις ἐπιμήκης δοράτων φυλακτική, ἡ καὶ δουροδόκη. Σημείωσαι δὲ τὴν
 ὁμωνυμίαν τῆς σύριγγος. οὐ μόνον γὰρ σύριγξ ποιμενική, ἔτι δὲ καὶ ποδὸς
 ἕλκος, ὡς ὁ Θεόκριτος, καὶ ἐκ πόλεως κρυπτὸς ὑπόνομος κατάγων εἰς ὕδωρ,
 ἀλλ’ ἰδοὺ καὶ αὕτη σύριγξ δουρατοδόχος. Ἰστέον δὲ ὅτι ὁ ῥηθεὶς ὑπόνομος, ὁ καὶ
 ἔμβολος, συντεθεὶς ποιεῖ μὲν συριγγέμβολον, συγκοπεὶς δὲ διὰ τὸ δύσφωνον
 λέγεται τοῖς κοινολεκτοῦσι συρέμβολος, καθὰ καὶ τὸ τετράδραχμον τέτραχμον
 εὕρηται, καὶ ἄλλα δὲ ὁμοίως. οὕτω δὲ καὶ τὸν Ἀλκιμέδοντα κατὰ τὴν
 παρατήρησιν τῶν παλαιῶν τὸν ἡνίοχον τοῦ Αὐτομέδοντος Ἄλκιμον ἐνταῦθα








 
 εἶπε συγκόψας ὁ ποιητής. ἐρεῖ δὲ τὴν λέξιν οὕτω καὶ ἐν τοῖς ἑξῆς. </comment>

<comment>
<ref>19.392 s.</ref>
 Φησὶ γὰρ ἵππους δ’ Αὐτομέδων τε καὶ Ἄλκιμος ἀμφέποντες ζεύγνυον. ἴσως
 δὲ οὐ συνέκοψεν, ἀλλὰ διωνυμίαν ἐνέφηνε. δοκεῖ δὲ ἄλλως καὶ ὀκνῆσαι κάλλος
 νῦν περιθέσθαι τῇ φράσει διὰ τοῦ εἰπεῖν Αὐτομέδων τε καὶ Ἀλκιμέδων.
 </comment>

<comment>
<ref>19.393 s.</ref> Εἶτα ἐπάγει ἀμφὶ δὲ καλὰ λέπαδν’ ἔσαν, ἐν δὲ χαλινοὺς
 γαμφηλῇσιν ἔβαλον, κατὰ δ’ ἡνία τεῖναν ὀπίσσω κολλητὸν ποτὶ δίφρον. ἐν οἷς
 λέπαδνα μὲν συνήθως οἱ καθιέμενοι κατὰ τῶν ἱππείων τραχήλων στήθειοι ἱμάντες, ὥς φασιν οἱ παλαιοί, ἀπὸ τοῦ λέπω, τὸ λεπίζω, πλατεῖς γάρ εἰσι. τινὲς δέ,
 ὡς καὶ αὐτὸ προείρηται, τοὺς τῶν ἵππων μασχαλιστῆρας οὕτω καλεῖσθαί φασι.
 Χαλινοὶ δὲ τὰ ἡνία, ἢ μάλλον ἄλλως, τὸ μὲν ἐντιθέμενον τῷ στόματι τοῦ ζῴου
 χαλινὸν λέγει, τοὺς δὲ ὀπίσω κατατεινομένους ῥυτῆρας ἡνία, παρὰ τὸ ἑνοῦν τοὺς
 ἵππους τοὺς ὑπὸ τῷ ἅρματι. Τὸ δὲ ἔσαν οὐ δασύνεταί ποθεν ἀλλὰ ψιλοῦται,
 δηλοῦν τὸ ἦσαν. </comment>

<comment>
<ref>19.395 — 7</ref> Ὅτι ἐν τῷ ὃ δὲ μάστιγα φαεινὴν χειρὶ λαβὼν
 ἀραρυῖαν, ἐφ’ ἵπποιϊν ἀνόρουσεν Αὐτομέδων δηλοῖ χρῆναι καὶ ἡνιοχικῇ μάστιγι
 συμμετρίαν εἶναι, ὡς μήτε λεπτὴν μήτ’ αὖ παχεῖαν εἶναι ὑπὲρ τὸ μέτρον, ἀλλὰ
 εὐάρμοστον τῇ χειρί. </comment>

<comment>
<ref>19.397</ref> Ὅτι τὸ ὄπιθεν δὲ κορυσσάμενος βῆ
 Ἀχιλλεύς, εἰς τὸ ἅρμα δηλαδή, τὸν παραιβάτην σαφῶς ἑρμηνεύει. ἔστι δὲ
 καὶ νῦν τὸ ὄπιθεν δίχα τοῦ σίγμα ἐξ ἀποβολῆς διὰ μέτρον. </comment>

<comment>
<ref>19.398</ref> Εἶτα ἐξαίρων
 διὰ παραβολῆς τὸν Ἀχιλλέα φησὶ: τεύχεσι παμφαίνων ὥς τ’ ἠλέκτωρ
 Ὑπερίων, ἤγουν ὡς ἥλιος ἀκάμας, μὴ εἰδὼς λέκτρον, ἀλλ’ ἀκοιμήτως
 εἰλούμενος, ἢ μὴ ἐῶν ἡμᾶς λέγεσθαι, ἤγουν κοιμᾶσθαι. Σημείωσαι δὲ ὅτι








 
 εὐτάκτως εἰς τὴν παραβολὴν ταύτην ἦλθεν ὁ ποιητής. εἰ γὰρ ὁ θώραξ τῷ
 Ἀχιλλεῖ φαεινότερος αὐγῆς πυρός, τὸ δὲ σέλας τοῦ σάκους ἦν ἠύ̈τε μήνης, καὶ ἡ
 κόρυς δὲ ἀπέλαμπεν ὡς ἀστήρ, αὐτὸς ὁ τὴν τοιαύτην πανοπλίαν ἔχων ἡλίῳ ἂν
 ἀκολούθως ἀπεικασθείη διὰ τὸ πολυσυγκρότητον τῆς λαμπρότητος. Ὅρα δὲ καὶ
 ὅτι τὰς λαμπρὰς ταύτας παραβολὰς συντομώτατα ἔφρασε, φυλάσσων οὕτω μάλλον αὐταῖς τὸ σεμνόν. Σημείωσαι δὲ καὶ ὅτι σαφέστερον τοῦ προρρηθέντος που
 ὥς τ’ ἠλέκτωρ ἐβεβήκει τὸ ὡς ἠλέκτωρ Ὑπερίων. ἐκεῖνο γὰρ εἶχέ τι
 ἀμφιβολίας, ὡς προδεδήλωται. Περὶ δὲ Ὑπερίονος ἐρρέθη καὶ ἐν Ὀδυσσείᾳ. νῦν
 δὲ συντομώτερον εἰπεῖν, ἰστέον καὶ ὅτι ὁ Παραβάτης ἀπὸ τοῦ πατρὸς Ὑπερίονα τὸν ἥλιον καλεῖ, ὥστε δυσὶ συλλαβαῖς τὸ πατρωνυμικὸν τοῦτο συγκοπὲν
 λείπεται τοῦ ἀπαθοῦς. Ὑπερίων μὲν γὰρ ὁ πατήρ, Ὑπεριονίδης δὲ ἑξασυλλάβως
 ὁ υἱὸς ἥλιος. ὁ δ’ αὐτὸς ὁμοίως καὶ Ὑπεριονίων. ὁ τοίνυν Ὑπερι⟨ονί⟩ων,
 συλλαβαῖς δυσὶ κολουσθείς, Ὑπερίων γέγονε. τοιοῦτον ἐδηλώθη καὶ τὸ
 Ἀκτορίωνε Μολίονε. δύο γὰρ ἐκεῖθεν συλλαβαὶ ἀπῆλθον ἐκ τῆς Μολιονίων
 εὐθείας καὶ ἐποίησαν τὸ Μολίων, ἀφ’ ἧς εὐθείας οἱ Μολίονες. </comment>

<comment>
<ref>19.399</ref> Ὅτι
 ἐνταῦθα πραγματικῶς δείκνυται ὁ Ἀχιλλεὺς δεινὸς καὶ ἀναίτιον αἰτιάασθαι,
 ὃς σμερδαλέον ἵπποισιν ἐκέκλετο πατρός, αἰτιώμενος αὐτοὺς ὡς μὴ περισωσαμένους τὸν Πάτροκλον, καὶ διαλεγόμενος αὐτοῖς ἀφελῶς καὶ βαρέως ὡς
 ἔμφροσι. Ποδάργης δὲ υἱοὶ οὗτοι, ὡς προείρηται. τούτων δὲ ὁ μὲν Ξάνθος ἔοικεν
 οὕτω λέγεσθαι ὡς τοιοῦτος τὴν χρόαν, ὁ δὲ ἕτερος Βαλίος, ὡς ταχὺς ἢ καὶ
 στικτὸς κατὰ τὰς βαλιὰς ἐλάφους. Καὶ ὅρα ὅτι τὰ μὲν ἐπίθετα ξανθὸς καὶ βαλιὸς
 ὀξυτόνως, τὰ δὲ οἷον κύρια βαρύνεται πρὸς διαστολήν. </comment>

<comment>
<ref>19.400 — 3</ref> Λαλεῖ δὲ ὁ








 
 Ἀχιλλεὺς οὕτω Ξάνθε τε καὶ Βαλίε, τηλεκλυτὰ τέκνα Ποδάργης, ἄλλως δὴ
 φράζεσθε σαωσέμεν ἡνιοχῆα ἂψ Δαναῶν ἐς ὅμιλον, ἐπεί χ’ ἕομεν πολέμοιο,
 μηδ’ ὡς Πάτροκλον λίπετ’ αὐτόθι τεθνηῶτα. ἀγαθὴν δὲ καὶ νῦν ὁ Ἀχιλλεὺς
 ἐλπίδα προβέβληται, οὐχ’ ὑπὲρ ἑαυτοῦ λαλῶν ἀλλ’ ὑπὲρ ἡνιόχου. εἰ δὲ γράφει
 σαωσέμεν ἡνιοχῆας, δῆλον ὅτι καὶ ἑαυτὸν συλλαλεῖ ὡς οἷα ἡνίοχον.
 προεδηλώθη γὰρ ὡς ἡνίοχος πολλαχοῦ καὶ ὁ παραιβάτης λέγεται. Τὸ δὲ
 ἕομεν γράφεται μάλιστα ἑῶμεν προπερισπωμένως, καὶ ἀπαρτίζει σπονδεῖον
 ἐν συνιζήσει τοῦ <rs type="waw">ε</rs> καὶ τοῦ <rs type="waw">ω</rs> . εἴληπται δὲ ἀντὶ τοῦ πληρωθῶμεν καὶ κορεσθῶμεν
 καὶ δασύνεται, ὡς δῆλον ἐκ τῆς συναλιφῆς τοῦ ἐπεί χ’ ἑῶμεν. Ἔστι δὲ αὐτοῦ
 πρωτότυπον θέμα τὸ ἕω, ἤγουν πληρῶ, ἐξ οὗ καὶ ὁ ὅλος. ἐκ δὲ τοῦ ἕω παράγωγον ἕημι, ἀφ’ οὗ δεύτερος ἀόριστος παθητικὸς ὑποτακτικὸς ὧμεν, καὶ πλεονασμῷ τοῦ <rs type="waw">ε</rs> ἑῶμεν, ὡς ὡρῶμεν ἑωρῶμεν. ἀπὸ δὲ τοῦ ἕημι καὶ τὸ ἕντο γίνεται,
 οἷον ἐξ ἔρον ἕντο, καὶ τὸ εἷναι, ἤτοι πληρῶσαι, οἷον ἐξ ἔρον εἷναι, ὡς
 προείρηται. </comment>

<comment>
<ref>19.408 — 17</ref> Ὅτι ὁ Ξάνθος ἵππος αἰτιαθείς, ὡς εἴρηται, ὑπὸ τοῦ
 Ἀχιλλέως ἀπολογεῖται προσφθεγξάμενος. καὶ ἔστι μὲν μυθικὸς ὁ λόγος καὶ








 
 πάντῃ τερατώδης. ἐτόλμησε δὲ κἀνταῦθα ὁ ποιητής, ἵνα τὸν μέγαν Ἀχιλλέα 
 καὶ τοιούτοις ἵπποις κοσμήσῃ κατ’ ἐξαίρετον, οἳ οὐ μόνον θεῖοι, καθάπερ καὶ οἱ
 Τρώϊοι, ἀλλὰ καὶ αὐδήεντες, ὁποῖοι οὐκ ἦσαν ἕτεροι οὐδ’ ἂν εἶεν. </comment>

<comment>
<ref>19.405 s.</ref>
 Καὶ μὴν καὶ ἄλλως, ὡς ἐξὸν ἦν, ὁ ποιητὴς προεθεράπευσεν αὐτό, ἐν οἷς θείους
 τε εἶπε τὸν Ξάνθον καὶ τὸν Βαλίον εἶναι καὶ Ποδάργης τέκνα, καὶ κλαίοντας ἐπὶ
 τῷ Πατρόκλῳ πεποίηκεν ὡς οἷα λογικούς, καὶ τῷ Διὶ̈ ὄντας ἐν λόγῳ. Ἐφ’ οἷς
 λοιπὸν ἱστορεῖ καὶ ὅτι Ξάνθος παρέκλινε τὴν κεφαλήν, ὥστε πᾶσαν τὴν χαίτην
 τῆς ζεύγλης ἐκπεσεῖν καὶ τῇ γῇ πελάσαι, καὶ οὕτως ἐπιστρέψας ἑαυτὸν ὥστε
 ἀντίος γενέσθαι κατὰ πρόσωπον τῷ Ἀχιλλεῖ ἄλλα τε εἶπεν ἀπολογούμενος πρὸς
 τὴν τοῦ Ἀχιλλέως αἰτίασιν, καὶ ἀσαφῆ δὲ χρησμὸν προεῖπεν, ὡς ὁ Ἀχιλλεὺς
 θεῷ καὶ ἀνδρὶ δαμασθήσεται. </comment>

<comment>
<ref>19.407</ref> Ἔτι δὲ καὶ ἄλλως ὁ ποιητὴς
 ἐπιδιορθοῦται τὸ τέρας τοῦτο τοῦ μύθου, τῇ παρενθέσει τῆς Ἥρας, θείου τούτου
 προσώπου οἵου τε ὄντος ταῦτα ποιεῖν, ἥτις αὐδὴν τῷ Ξάνθῳ ἐνέθετο, ὡς φωνῇ
 ἀνθρωπίνῃ χρήσασθαι. αὐδὴ γάρ ἐστι λογικοῦ ζῴου φωνή. Καὶ ὅρα τὸ πιθανὸν
 καὶ ἐνταῦθα τοῦ μύθου. τῷ ὄντι γάρ, εἴπερ ἐλάλησεν ὁ Ξάνθος, ὥς που καὶ ὁ
 τοῦ Φρίξου κριός, δι’ Ἥρας ἂν ἐφώνησεν, ἤγουν δι’ ἀέρος. αὐδὴ γὰρ ἀέρος ἐστὶ
 ποιὰ πληγή. καὶ ταῦτα μὲν τὰ τοῦ μύθου. θεραπεία δὲ τούτων τοιαύτη τις.
 ἴσως ἀφελῶς οὕτω προσφωνήσας τοὺς ἵππους ὁ Ἀχιλλεύς, ἰδὼν δὲ τὸν Ξάνθον
 σχηματισθέντα πως ὡς πρὸς ἀντιλογίας ὁμοιότητα ἢ καί, ὡς εἰκός, κατὰ χρεμετισμὸν ὑποφωνήσαντα καὶ φθεγξάμενον τοῦτο δὴ τὸ τοῦ Ἡροδότου, εἰπόντος,
 ὅτου ἂν ὁ ἵππος ἡλίου ἐπανατείλαντος πρῶτος φθέγξηται, ἐτεκμήρατό τι
 ἐντεῦθεν μάντευμα τεχνικῶς περὶ ἑαυτοῦ, ὥς που καὶ ὁ παρὰ Σοφοκλεῖ
 Τειρεσίας ἀπὸ οἰωνῶν κλαγγῆς οἰωνίζεται. καὶ τοῦτό ἐστιν ἡ τοῦ Ξάνθου ἵππου
 αὐδή, ἡ συμβολικὴ τοῦ μέλλοντος δήλωσις καὶ ὡς εἰπεῖν πρόρρησις ἢ
 πρόσφθεγξις ἢ φθογγή, καθότι καὶ Ὅμηρος ἐν Ὀδυσσείᾳ τὴν φθογγὴν καὶ ἐπὶ
 θρεμμάτων τίθησι. Διόδωρος δὲ λέγει κατὰ μυθικὴν ἱστορίαν Ξάνθον καὶ
 Βαλίον Τιτᾶνας εἶναι πρότερον, βοηθῆσαι δὲ τῷ Διί̈, Ξάνθον μέν, Ποσειδῶνος
 ἑταῖρον ὄντα, Βαλίον δέ, Διός, καὶ ἐν τῇ μάχῃ ἀξιῶσαι μεταθέσθαι τὴν μορφήν,
 οἷα αἰδουμένους ὁρᾶσθαι ὑπὸ τῶν ὁμογενῶν Τιτάνων, καὶ γενέσθαι τὴν αὐτῶν
 ἀξίωσιν. καὶ εἶναι τούτους τοὺς τῷ Πηλεῖ δοθέντας. διό, φησί, καὶ Ξάνθος







 
 μαντεύεται Ἀχιλλεῖ τὸν θάνατον. Ἴδε δὲ περιπέτειαν ἀστείαν καὶ καινήν, εἰ μὴ
 μόνον ὁ Ξάνθος νῦν οὗτος, ἀλλὰ καὶ ἕτερος Ξάνθος φωνήεις γίνεται τῷ Ἀχιλλεῖ
 ἐν τοῖς ἑξῆς, ἤγουν ὁ Σκάμανδρος ποταμός, ὁ καὶ Ξάνθος λεγόμενος. καὶ οὗτος
 μὲν σώσειν λέγει τὸν Ἀχιλλέα κατὰ σχῆμα προαναφωνήσεως καὶ ποιεῖ τοῦτο,
 ἐκεῖνος δὲ παρὰ μικρὸν ἄγει κινδύνου τὸν ἥρωα. αἰτιῶνται δέ τινες ἐνταῦθα τὸν
 Ὅμηρον εἰπόντα, ὡς ἡ μὲν Ἥρα αὐδήεντα ἔθηκε τὸν Ξάνθον, αἱ δὲ Ἐριννύες
 ἐπέσχον αὐτῷ τὴν αὐδήν, οὐ μὴν ἡ αὐτὴ Ἥρα. τὸ δέ ἐστιν ὄντως φιλόσοφον.
 ἀπίθανον γὰρ ἄλλως εἰπεῖν. ἐπεὶ πῶς ἂν ἡ Ἥρα ἐπίσχοι τὴν αὐδήν, ἥτις φωνῆς
 μᾶλλόν ἐστιν αἰτία; ἐντεῦθεν δὲ δῆλον καὶ ὅτι ἡ τοῦ λόγου ἐποχὴ ἐριννυῶδές ἐστι
 κακόν. </comment>

<comment>
<ref>19.416 s.</ref> Ὅρα δὲ ὅπως καὶ ἐνταῦθα τὸν θάνατόν τε τοῦ Ἀχιλλέως
 παρελάλησεν ὁ ποιητὴς ὡς ἐν παρόδῳ, καὶ ὅτι ἐσέμνυνεν αὐτόν, εἴγε μὴ ἀνδρὶ
 μόνῳ δαμασθήσεται, ἀλλὰ καὶ θεῷ. λέγεται γὰρ τοξευθῆναι ὑπὸ Ἀπόλλωνος.
 καὶ ὥσπερ τὸν Πάτροκλον ὁ Ἀπόλλων κτείνας Ἕκτορι κῦδος ἔδωκεν, ὥς φησιν
 ὁ ποιητής, οὕτω καὶ τὸν Ἀχιλλέα βαλὼν αὐτὸς ὅμως Ἀλεξάνδρῳ τὴν βολὴν
 ἐπεκήρυξεν εἰς κῦδος ἐκείνου. </comment>

<comment>
<ref>19.404 — 18</ref> Φράζει δ’ ἐν τούτοις Ὅμηρος οὕτω
 τὸν δ’ ἂρ ὑπὸ ζυγόφιν προσέφη πόδας αἰόλος ἵππος Ξάνθος: ἄφαρ δ’ ἤμυσε
 καρήατι, πᾶσα δὲ χαίτη ζεύγλης ἐξεριποῦσα περὶ ζυγὸν οὖδας ἵκανεν: αὐδήεντα
 δ’ ἔθηκε θεὰ λευκώλενος Ἥρη: καὶ λίην σ’ ἔτι νῦν γε σαώσομεν, ὄβριμ'
 Ἀχιλλεῦ, ἀλλά τοι ἐγγύθεν ἦμαρ ὀλέθριον, οὐδέ τοι ἡμεῖς αἴτιοι, ἀλλὰ θεός τε
 μέγας καὶ μοῖρα κραταιή. οὐδὲ γὰρ ἡμετέρῃ βραδυτῆτί τε νωχελίῃ τε Τρῶες ἀπ'
 ὤμοιϊν Πατρόκλου τεύχε’ ἕλοντο: ἀλλὰ θεῶν ὤριστος, ὃν ἠύ̈κομος τέκε Λητώ,
 ἔκταν’ ἐνὶ προμάχοισι καὶ Ἕκτορι κῦδος ἔδωκε. νῶϊ δὲ καί κεν ἅμα πνοιῇ
 Ζεφύροιο θέοιμεν, ἥν περ ἐλαφροτάτην φάσ’ ἔμμεναι: ἀλλὰ σοὶ αὐτῷ μόρσιμόν
 ἐστι θεῷ τε καὶ ἀνέρι ἶφι δαμῆναι. ὣς ἄρα φωνήσαντος Ἐριννύες ἔσχεθον
 αὐδήν. </comment>

<comment>
<ref>19.408 s.</ref> Ἰστέον δὲ ὡς ὀλιγοχρόνιον βοήθειαν ἐπὶ ὑγείᾳ δηλοῖ τὸ
 καὶ λίαν σε ἔτι νῦν γε σαώσομεν, ἀλλά τοι ἐγγύθεν ἦμαρ ὀλέθριον.
 </comment>

<comment>
<ref>19.411 s.</ref> Σπουδῆς δὲ ἐνδεικτικὸν τὸ οὐδὲ γὰρ ἡμετέρῃ βραδυτῆτί τε νωχελίῃ
 τε τόδε τι γέγονεν. </comment>

<comment>
<ref>19.415 s.</ref> Ἔπαινος δὲ ἵππων τὸ ἅμα πνοιῇ Ζεφύροιο θέειν.
 </comment>

<comment>
<ref>19.404</ref> Τὸ δὲ πόδας αἰόλος πρὸς διαστολὴν ἐρρέθη τῶν ἄλλων
 σημαινομένων τοῦ αἰόλος. </comment>

<comment>
<ref>19.405</ref> Τὸ δὲ ἄφαρ, ὅ ἐστι ταχὺ καὶ εὐθέως,







 
 οὕτως ἐτρίβη πρὸς κοινότητα τὴν ἀπὸ συνηθείας, ὥστε τινὲς τῶν πολλῶν τὸν
 αὐτοσχέδιον ζωμὸν ἀφαρόζωμόν φασιν, ὡς εἴ τις εἴπῃ, ταχύζωμον, εὐθύζωμον.
 Τὸ δὲ ἤμυσε καρήατι διέσταλται τῆς καθ’ ὅλον σῶμα κατακλίσεως.
 ἔστι δὲ ὅμοιον πρὸς τὸ ἐπεί τ’ ἠμύει ἀσταχύεσσιν. ὡς γὰρ λήϊον ἠμύει ἀστάχυσιν, οὕτω νῦν ὁ Ξάνθος τῇ κεφαλῇ, ἄνω μὲν τρέψας τὸ στόμα, κάτω δὲ ἀφεὶς
 εἰς γῆν ἱκέσθαι τὴν χαίτην, ἐκπεσοῦσαν τῆς κατὰ τὸν ζυγὸν ζεύγλης, ἐν ᾗ
 πλεονάζει τὸ <rs type="waw">λ</rs> , ὡς δηλοῖ καὶ τὸ ζεῦγος δίχα τοῦ <rs type="waw">λ</rs> προφερόμενον. </comment>

<comment>
<ref>19.411</ref> Ἡ δὲ
 βραδυτὴς καὶ ἡ νωχελία ταὐτολογοῦνται. Ἶσον δὲ αὐταῖς δύναται καὶ ἡματίη,
 γενομένη ἐκ τοῦ ματᾶν, ἐξ οὗ τὸ ματῆσαι, περὶ οὗ προγέγραπται. </comment>

<comment>
<ref>19.413</ref> Τὸ
 δὲ θεῶν ἄριστον τὸν Ἀπόλλωνα εἰπεῖν τῇ τῶν ἵππων ἀφελείᾳ δοτέον. Κυρίως
 γὰρ ὁ τοῦ μύθου Ζεὺς τοιοῦτος, θεῶν γὰρ ἐκεῖνος ἄριστος καὶ ὕπατος. Τὸ δὲ
 ὤριστος κέκραται κατὰ τὸ ἑωϋτοῦ. ἔστι γὰρ ἐκεῖνο ἕο αὐτοῦ, καὶ κράσει τοῦ <rs type="waw">ο</rs> 
 καὶ <rs type="waw">α</rs> εἰς <rs type="waw">ω</rs> μέγα γίνεται ἑωυτοῦ, καὶ διαλύσει ἑωϋτοῦ. </comment>

<comment>
<ref>19.415 s.</ref> Σημείωσαι
 δὲ ὅτι καλῶς ὁ ποιητὴς διὰ τοῦ Ξάνθου φιλοσοφεῖ ἐλαφροτάτην εἶναι τὴν τοῦ
 Ζεφύρου πνοήν. τοιοῦτος γὰρ ὁ Ζέφυρος διὰ τὸ μὴ κάθυγρος εἶναι, ὁποῖος ὁ
 Νότος. ἔστι δὲ ἀφορμή τις τοῦτο εἰς ἀλληγορίαν τοῦ Ποδάργης τέκνα λέγεσθαι
 τοὺς ἵππους τοῦ Ἀχιλλέως, ὡς ποδηνέμους, ὅπερ ἐνέφηνε καὶ διὰ τοῦ εἰπεῖν τὸν
 Ξάνθον πόδας αἰόλον, ὅπερ ἐστὶ ταὐτὸν τῷ πόδαργον καὶ ἐκ Ποδάργης.
 </comment>

<comment>
<ref>19.420 — 3</ref> Ὅτι ὁ ἀκαίρως ἀκούων παρά τινος ὡς τεθνήξεται, σπεύδων δὲ
 ὅμως εἰς ἔργον, εἴποι ἂν τὸ τοῦ Ἀχιλλέως πρὸς Ξάνθον ὦ δεῖνα, τί μοι θάνατον μαντεύεαι; οὐδέ τί σε χρή. εὖ νύ τοι οἶδα καὶ αὐτός: ἀλλὰ καὶ ἔμπης οὐ
 λήξω. Σημείωσαι δὲ ὡς πάνυ εὐθαρσὴς εἰς κίνδυνον ὁ Ἀχιλλεύς, οἷα εὐκλείας
 ἐφιέμενος τῆς μετὰ θάνατον, ὃς οἶδα μέν, φησίν, ὅτι μοι μόρος, ἤγουν μοῖρα,
 ἐστὶν ἐνθάδ’ ὀλέσθαι νόσφι φίλου πατρὸς καὶ μητέρος, καὶ ὅμως οὐ λήξω
 πρὶν Τρῶας ἄδην ἐλάσω, ἢ μᾶλλον ἐλάσαι, πολέμοιο. Καὶ σημείωσαι ὅτι
 καὶ ὧδε ὁ ποιητὴς τὸ ἄδην, ὅ ἐστι δαψιλῶς, δι’ ἑνὸς γράφει <rs type="waw">δ</rs> συστέλλων τὸ
 δίχρονον. Ὅρα δὲ καὶ ἐνταῦθα, ὅτι τὴν ἀγαθὴν ἐλπίδα φανερῶς, εἴπερ τις
 ἄλλος, προβεβλημένος ὁ Ἀχιλλεὺς μάχεται. </comment>

<comment>
<ref>19.423</ref> Τὸ δὲ ἄδην ἐλάσαι
 πολέμοιο παρῳδίαν ἐν Ὀδυσσείᾳ ἔχει τὸ ἄδην ἐλάαν κακότητος.


</comment>

</book>
