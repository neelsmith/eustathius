

<book>

<title>ΕΚ ΤΩΝ ΤΗΣ ΟΥ ΡΑΨΩΙΔΙΑΣ</title>
<comment>

 
 Ὅτι ἡ μὲν φίλη τῷ ποιητῇ φράσις ἐν τῇ ἐπιγραφῇ τῆς ὑποκειμένης ῥαψῳδίας 
 αὕτη: οὖ, Κρονίδης κεχόλωτο Ποσειδάονι καὶ Ἥρῃ, ἡ δὲ ἑτεροία μιᾷ ἐμπεριγράφεται λέξει. παλίωξις γὰρ ἐπιγράφεται διὰ τὴν τῶν Τρώων ἐπὶ τὰ ἔμπαλιν
 δίωξιν, ὡς φευγόντων. Ὅτι δὲ τὸ <rs type="waw">ο</rs> στοιχεῖον οὖ ἐγράφετο καθὰ καὶ τὸ <rs type="waw">ε</rs> εἶ
 δηλοῦσιν οἱ παλαιοί. καὶ ἡ αἰτία, ἵνα στοιχειακῶς περισπῶνται καὶ αὐτὰ ὡς
 μακρά. βραχέα γὰρ ὄντα οὐκ εἶχον περισπᾶσθαι. </comment>

<comment>
<ref>15.1</ref> Ὅτι τὸ αὐτὰρ ἐπεὶ
 διά τε σκόλοπας καὶ τάφρον ἔβησαν οἱ μὲν γραμματικοὶ σχῆμα λέγουσιν
 ὑπερβατόν, οἱ δὲ ῥήτορες οὐκ ἀξιοῦσιν οὕτω καλεῖν αὐτό, διακεκόφθαι δέ
 φασι τὴν σύνταξιν ἐπίτηδες, ἵνα ἡ διακοπὴ τῆς λέξεως τὸ ταλαίπωρον καὶ
 δυσδιόδευτον ἐμφήνῃ τῶν τὴν τάφρον διαβαινόντων. τοιοῦτον, φασί, καὶ τὸ







 
 ±κατὰ πυρὸν ἤλεσαν. Καὶ ἐν τοῖς ἑξῆς δέ, ὅπου ἐρεῖ ὡς δ’ ὅταν ὀξὺν ἔχων 
 πέλεκυν ἀνὴρ βοὸς ἶνα τάμῃ διὰ πᾶσαν, ἀντὶ τοῦ διατάμῃ τὴν ἶνα, φασὶν
 οἱ παλαιοί, ὅτι τῇ τῆς λέξεως διακοπῇ μεμίμηται τὸ γινόμενον. οὕτω δὲ καὶ
 τὸ ὥς τίς τε λέων κατὰ ταῦρον ἐδηδώς αἰτιολογοῦσι. τῇ γὰρ ἐγκοπῇ, φασί,
 τῆς λέξεως τὸν εἰς πολλὰ διεσπασμένον ταῦρον παρέστησεν. οὐ γὰρ τὸ μέτρον,
 φασίν, ἠνάγκαζεν οὕτως εἰπεῖν, ἐπείπερ ἦν καὶ οὕτω γράψαι λέων ταῦρον
 κατεδηδώς. οἱ δ’ αὐτοὶ καὶ τὸ οἳ κατὰ βοῦς ὑπερίονος Ἠελίου ἤσθιον εἰς
 τοιοῦτον λόγον ἄγουσι. φέρουσι δὲ εἰς ὁμοιότητα καὶ Ἀνακρέοντος τὸ κὰδ
 δὲ λοπὸς ἐσχίσθη, ἀντὶ τοῦ κατεσχίσθη τὸ ἱμάτιον. ὁμοίως καὶ τὸ διὰ δὲ
 δειρὴν ἔκοψε μέσην, καὶ τὸ σὺν δὲ γέροντι χύτο νόος, ἤγουν συνεχέθη ὁ
 νοῦς τῷ Πριάμῳ, τὴν ταραχήν, φασί, τῆς διανοίας μιμεῖσθαι τῇ τῆς συντάξεως
 διακοπῇ. </comment>

<comment>
<ref>15.4</ref> Ὅτι ἐν τῷ ἔμενον χλωροὶ ὑπαὶ δείους, ἤγουν ὑπὸ δέους,
 τὸ χλωροί ταὐτόν ἐστι τῷ ὠχροί. διὸ τὸ ὠχρὸν παράγεσθαί τινές φασιν ἐκ
 τοῦ χλωροῦ, μεταθέσει τοῦ <rs type="waw">ω</rs> καὶ ἀπελεύσει τοῦ <rs type="waw">λ</rs> . Ἀποτέλεσμα δὲ τοιαύτης
 ἐν πολέμῳ χλωρότητος φυγή. διὸ ἐπάγει πεφοβημένοι, ἤγουν φεύγοντες.
 Ἰστέον δὲ ὅτι οὐ μόνον ἐπὶ ὠχρότητος ἡ χλωρότης μεταφορικῶς τίθεται
 διὰ τὸ χρῶμα, ἀλλὰ καὶ τὸ πρόσφατον ἔστιν ὅτε καὶ τὸ νεάζον δηλοῖ διὰ τὸ
 ἐν τῇ χλόῃ νεοθαλές. οὕτω γὰρ χλωρὸς τυρός, ὁ νεοπαγής, ὥσπερ αὖ πάλιν
 ὁ μὴ τοιοῦτος γάλα εἴρηται ξηρόν. λέγεται δὲ καὶ γόνυ χλωρόν τὸ νεαρὸν καὶ
 διὰ τοῦτο σθεναρὸν καὶ οὐχ’ οἷον ἔχουσιν οἱ ξηροὶ καὶ ἀλίβαντες. </comment>

<comment>
<ref>15.4 — 8</ref>
 Ὅτι ἐν τῷ ἔγρετο Ζεὺς Ἴδης ἐν κορυφῇσι παρὰ χρυσοθρόνου Ἥρης, στῆ
 δ’ ἂρ ἀναί̈ξας, ἴδε δὲ Τρῶας καὶ Ἀχαιούς, τοὺς μὲν ὀρινομένους, τοὺς δὲ
 κλονέοντας ὄπισθεν Ἀργείους τὴν ἐν τῇ ῥαψῳδίᾳ ταύτῃ παλίωξιν δηλοῖ ὁ
 ποιητής. τὸν γὰρ τελευταῖον στίχον ἀπαραποιήτως καὶ ἐν τῇ ξῖ ῥαψῳδίᾳ εἰπὼν








 
 ἐκεῖ μὲν ὀρινομένους τοὺς Ἀχαιοὺς ἔφη, κλονέοντας δὲ ὄπισθεν τοὺς Τρῶας,
 ἐνταῦθα δὲ ἔμπαλιν διὰ τὴν παλίωξιν. Τὸ δὲ σχῆμα ὅμοιον τῷ οἰμωγή τε καὶ
 εὐχωλὴ πέλεν ἀνδρῶν ὀλλύντων καὶ ὀλλυμένων. Δύο γὰρ προθεὶς ὀνόματα
 ὧδε Τρῶας καὶ Ἀχαιούς καὶ δύο αὖθις ἐκεῖ οἰμωγὴν καὶ εὐχωλήν, ὕστερον ἀπαντᾷ ἰδίᾳ πρὸς ἑκάτερα, πλὴν ὅσον ἐκεῖ μὲν ἐντελῶς κεῖνται τὰ τέσσαρα,
 τὸ οἰμωγή καὶ εὐχωλή καὶ τὸ ὀλλύντων καὶ ὀλλυμένων, ἐνταῦθα δὲ τεσσάρων
 τούτων, τοῦ ὀρινομένους καὶ κλονέοντας καὶ Τρῶας καὶ Ἀχαιούς, σεσίγηται
 τὸ Τρῶας, ὥσπερ αὖθις ἐν τῇ ξῖ ῥαψῳδίᾳ ἔλειπεν ἐν ὁμοίῳ στίχῳ τὸ Ἀχαιούς,
 ἔνθα ἔφη τὸν Νέστορα ἰδεῖν ἔργον ἀεικές, τοὺς μὲν ὀρινομένους, τοὺς δὲ κλονέοντας ὄπισθεν Τρῶας ὑπερθύμους. Σημείωσαι δὲ ὅτι οὐ καλῶς φασιν οἱ εἰπόντες
 ἐν τοῖς τοιούτοις σχήμασιν ἀεὶ τὸν ποιητὴν πρὸς τὸ δεύτερον ἀπαντᾶν. ἐν
 μὲν γὰρ τῷ οἰμωγὴ καὶ εὐχωλὴ πέλε πρὸς τὸ δεύτερον, ἤγουν πρὸς τὴν
 εὐχωλήν, ἀπήντησεν. εὐχωλὴ γάρ, ἤτοι καύχημα, ἦν τῶν ὀλλύντων. τὸ δὲ
 ὀλλυμένων τέταρτον κείμενον πρὸς τὸ πρῶτον ἀποδέδοται τὸ οἰμωγή. Ὁμοίως
 καὶ ἐν ἀρχῇ τῆς <rs type="waw">ξι</rs> ῥαψῳδίας πρὸς τὸ δεύτερον ἡ ἀπάντησις, ἤγουν πρὸς τοὺς
 κλονέοντας Τρῶας, ὡς ἀνωτέρω κεῖται, οὕτω δὲ καὶ ἐν τῷ ἄρνε δύω, ἕτερον
 λευκὸν, ἑτέρην δὲ μέλαιναν γῇ τε καὶ ἡλίῳ, ὡσαύτως καὶ ἐπὶ ἄλλων διαφόρων.
 Ἐν δὲ τῷ ἀρχοὺς αὖ νηῶν ἐρέω νῆάς τε προπάσας κατὰ φύσιν ἐν τοῖς ἑξῆς
 μεμέρισται τὰ πράγματα. εὐθὺς γὰρ ἀρχόντων μνησθεὶς ἐπάγει Βοιωτῶν
 μὲν Πηνέλεος καὶ Λήϊτος ἦρχε, καὶ οὕτω ποιήσας καὶ πρὸς τὸ πρότερον
 ἀπαντήσας εἶτα ἐπισυνείρει ἐφεξῆς καὶ τὰς νῆας. Τὸ αὐτὸ ποιεῖ καὶ ἐν τῷ
 Ἀμφίμαχος καὶ Θάλπιος, υἱοί, Ἀμφίμαχος μὲν Κτεάτου, Θάλπιος δὲ
 τοῦ δεῖνος. Τὸ δ’ ὅμοιον καὶ ἐν τῷ Ἀθηναίη τε καὶ Ἥρη, ἤτοι Ἀθηναίη
 ἀκέων ἦν. Τοιοῦτον κἀνταῦθά ἐστι τὸ Τρῶας καὶ Ἀχαιούς, τοὺς μὲν ὀρινομένους, τοὺς δὲ κλονέοντας. οὐ γὰρ πρὸς τὸ δεύτερον ἡ ἀπάντησις, ἀλλὰ πρὸς
 τὸ πρῶτον. Τρῶες μὲν γὰρ ἐν τῇ ῥαψῳδίᾳ ταύτῃ ὀρίνονται, Ἀχαιοὶ δὲ κλονοῦσι.
 Καὶ ἔστι τὸ σχῆμα τοῦτο ἐν τῷ ἄλλως μὲν ἐνταῦθα, ἄλλως δὲ ἐν τῇ ξῖ θεωρεῖσθαι
 περὶ ἕνα στίχον τὸν εἰρημένον, κοινωνοῦν ἀμφοτέροις, ἤγουν τῷ, ἔνθα ἀπαντᾷ
 τις πρὸς τὸ δεύτερον, καὶ τῷ, ἔνθα εἰς τὸ πρῶτον ἀνέρχεται. Ὅλως γὰρ ὁ ποιητὴς δυσὶν ὀνόμασι προηγησαμένοις ἕτερα δύο κατὰ μερισμὸν συντάξεως
 μέλλων ἐπαγαγεῖν ποτὲ μὲν τῷ πρώτῳ τῆς προηγησαμένης συζυγίας τὸ τῆς
 δευτέρας πρῶτον συντάττει καὶ τῷ δευτέρῳ ἀκολούθως τὸ δεύτερον, ὡς καὶ
 ἀλλαχοῦ ἐφάνη. καὶ κεῖνται καὶ ἀνωτέρω παραδείγματα τούτου τό: Ἀμφίμαχος
 καὶ Θάλπιος, Ἀμφίμαχος μὲν τοῦ δεῖνος, Θάλπιος δὲ τοῦ δεῖνος, καὶ τὰ κατ'
 αὐτό. καὶ ἔστιν ἡ τοιαύτη διάθεσις τῆς συντάξεως σαφεστέρα καὶ φυσικωτέρα







 
 πρώτῳ πρῶτον συντιθεῖσα καὶ δευτέρῳ ἐπισυνάπτουσα δεύτερον. ποτὲ μέντοι
 τὸ τῆς δευτέρας συζυγίας πρῶτον τῷ δευτέρῳ τῆς πρώτης συζυγίας ἐπάγει
 συναπτῶς, καὶ τὸ δεύτερον τῆς αὐτῆς δευτέρας τῷ πρώτῳ τῆς πρώτης, ὡς
 ἔχει τὸ οἰμωγὴ καὶ εὐχωλὴ ὀλλύντων καὶ ὀλλυμένων, καὶ τὰ ὅμοια. Καὶ
 ἔστι τοῦτο σαφὲς μὲν οὐ πάνυ, ἐμπερίβολον δὲ καὶ πρέπον μεγέθει ποιήσεως.
 εἴρηται δέ τι κρεῖττον περὶ τούτου ἐν τῇ γάμμα ῥαψῳδίᾳ. </comment>

<comment>
<ref>15.9 — 11</ref> Ὅτι
 τὸ κεῖσθαι κατὰ τοὺς παλαιοὺς ἐπί τε τοῦ πεπτωκέναι λέγεται, ὡς ὁ Ἕκτωρ
 νῦν ἐν πεδίῳ κείμενος ἀργαλέῳ εἴχετο ἄσθματι κῆρ ἀπινύσσων, ἤτοι ἀλλοφρονέων καὶ μὴ ὢν πινυτός, αἷμ’ ἐμέων. οὕτω καὶ Τιτυὸς ἐπ’ ἐννέα κεῖτο πέλεθρα.
 λαμβάνεται δέ ποτε τὸ κεῖσθαι καὶ ἐπὶ τοῦ τεθάφθαι, οἷον ἔνθα μὲν Αἴας
 κεῖται. νοεῖται δὲ καὶ ἐπὶ τοῦ τεθνηκέναι, οἷον κεῖται Πάτροκλος. σημαίνει
 δὲ καὶ τὸ νεκρὸν ἐρρίφθαι, οἷον κεῖται παρὰ νήεσσι νέκυς, λέγεται δὲ καὶ
 ἐπὶ τοῦ ἀπρακτεῖν, οἷον κεῖται παρὰ μνηστῇ ἀλόχῳ, εὕρηται δὲ καὶ ἀντὶ
 τοῦ ἔστιν, οἷον θεῶν ἐν γούνασι κεῖται. </comment>

<comment>
<ref>15.10</ref> Σημείωσαι δὲ ὅτι τὸ μὲν
 ἀργαλέον ἆσθμα διαστέλλεται τοῦ ἠρεμαίου, ὅλον δὲ τὸ ἀργαλέῳ ἔχετ’ ἄσθματι περίφρασίς ἐστι τοῦ ἤσθμαινε. </comment>

<comment>
<ref>15.10 s.</ref> Τὸ δὲ κῆρ ἀπινύσσων, αἷμ'
 ἐμέων πάνυ γοργοτάτη παράφρασίς ἐστι τοῦ ἑζόμενος δ’ ἐπὶ γοῦνα κελαινεφὲς
 αἷμ’ ἀπέμεσσε καὶ ἑξῆς, ὡς οὐ πρὸ πολλοῦ ἐγράφη. Ὅτι δὲ ἐκ τοῦ ἐμεῖν καὶ
 πόλις Ἔμεια, περὶ ἣν Αἴγισθος ἤμεσε φαγὼν ἐξ ἐπιβουλῆς Ἀτρέως τὰ οἰκεῖα
 τέκνα, ἡ ἱστορία φησίν. Ὅτι ἐν τῷ τὰ καὶ τὰ ἔπαθεν ὁ Ἕκτωρ, ὡς προερρέθη,
 ἐπεὶ οὔ μιν ἀφαυρότατος βάλεν Ἀχαιῶν, ὁ Αἴας δηλαδή, νοητέον ἐξ ἐναντίου
 τὸ ἀλλ’ ὁ ἀνδρειότατος. Εἴωθε γὰρ ὁ ποιητὴς ἐν πολλοῖς τῇ ἀποφάσει
 ἀντεισάγειν τὸ ἐναντίον, ὡς καὶ ἀλλαχοῦ δηλοῦται, ὁποῖον καὶ τὸ οὐδ'
 ἄρα τώ γε ἰδὼν γήθησεν Ἀχιλλεύς, ἀλλὰ δηλαδὴ ἐλυπήθη, διὸ καὶ ἐδάκρυσε.
 τοιοῦτον καὶ ἐν τοῖς ἑξῆς τὸ οὐκ ἐχολώσατο θυμῷ Ζεύς, ἀλλὰ δηλονότι
 ἐχάρη. </comment>

<comment>
<ref>15.14 s.</ref> Ὅτι τὸ ἦ μάλα δὴ κακότεχνος ἀμήχανε σὸς δόλος Ἥρη
 Ἕκτορα δῖον ἔπαυσε μάχης, ἐφόβησε δὲ λαούς ῥηθήσεταί ποτε παρῳδηθὲν
 κατά τινος τοιούτου κακομηχάνου. </comment>

<comment>
<ref>15.16 s.</ref> Ὁμοίως καὶ τὸ οὐ μὰν οἶδα,







 
 εἰ αὖτε κακορραφίης ἀλεγεινῆς πρώτη ἐπαύρηαι καί σε πληγῇσιν ἱμάσσω,
 τουτέστι πλήξω. Ζεὺς δὲ ταῦτα ἔφη πρὸς Ἥραν, δεινὰ ὑπόδρα ἰδών. Ἐν
 οἷς τό κακορραφίης ἐπαύρηαι συντελεῖ τι πρὸς τὸ ἵνα πάντες ἐπαύρωνται
 βασιλῆος. ὡς γὰρ τῆς κακορραφίας οἷα φαύλης ἐπαυρίσκεταί τις εἰς τὸ ἴσως
 πληγῆναι, οὕτω καὶ βασιλέως κακοῦ ἐκείνου εἰς τὸ δι’ αὐτὸν βλαβῆναι. Ὅρα
 δὲ τὸ κακότεχνος δόλος, ὡς ὄντος δόλου πάντως καὶ ἐπὶ καλῷ. Τὸ δὲ
 ἀμήχανε, ὡς καὶ ἑτέρωθι ἐφάνη, δύο σημαίνει, τόν τε μὴ ἔχοντα μηχανήν,
 ἀλλὰ ἄπορον καὶ οὐ βαθὺν τὰς φρένας, καὶ τὸν δεινόν, ὡς ἐνταῦθα, καὶ δυσκατέργαστον, πρὸς ὃν οὐκ ἔστι τι μηχανήσασθαι. Σημείωσαι δὲ ἐνταῦθα καί, ὅτι
 πολλοὶ αὐτοὶ ἁμαρτόντες ἐπὶ τοὺς πλησίον ἄγουσι τὰς αἰτίας, καθὰ καὶ Ζεὺς
 ἔρωτι ἐκδοὺς ἑαυτὸν αἰτιᾶται τὴν Ἥραν ὡς κακομηχάνως ἀπατήσασαν καί,
 ὃ πρὸ ὀλίγου ἐρρέθη, δολοφρονέουσαν. διὸ καὶ ἀπειλεῖται πληγαῖς αὐτὴν
 ἱμάσσειν, ταῖς ἐκ τοῦ κεραυνοῦ ἴσως, καθὰ καὶ ὁ Ἄρης δηλώσει ἐν τῷ εἴπερ
 μοι καὶ Μοῖρα Διὸς πληγέντι κεραυνῷ καὶ ἑξῆς. Καὶ εἰ τοῦθ’ οὕτως ἔχει,
 καὶ ἡ τροπὴ τὸ σωφρονίσαι κεραυνῷ ἱμάσαι φησίν, ὡς ἀπὸ ἱμάντος, εἴποι
 τις ἄν, ὡς καὶ ὁ τῆς Ἀφροδίτης κεστὸς ἱμὰς οὐκ ἀπεικότως τοιοῦτόν τι αἰνίσσεται. οἱονεὶ γὰρ καὶ ὁ ἔρως ἱμάντος δίκην πλήττων ἐρεθίζει πρὸς ἡδονάς. </comment>

<comment>
<ref>15.16</ref>
 Κακορραφία δὲ ἡ δυστροπία καὶ κακοβουλία καὶ πανουργία παρὰ τὸ κακὰ
 ῥάπτειν, ἤγουν συντιθέναι, κατὰ τὸ κακὰ ῥάπτομεν ἀλλήλοισιν, οὗ προηγεῖται
 τὸ ὑφαίνειν, ἀφ’ οὗ τὸ μῆτιν ὕφαινεν. ἢ καὶ ἄλλως κακορραφία ἡ τοῦ νοὸς
 κακοσυνθεσία, οὗ ἀνάπαλιν φρενήρης ὁ τὰς φρένας ἀραρυίας ἔχων. Ἀλεγεινὴ
 δὲ ἡ ῥηθεῖσα κακορραφία διὰ τὰ κατ’ αὐτὴν ἄλγη, ὧν καὶ τὸ πληγαῖς ἱμάσσεσθαι. Καὶ οὕτω μὲν ταῦτα. </comment>

<comment>
<ref>15.18 — 24</ref> Ἐπ’ αὐτοῖς δὲ ἀναμιμνήσκει ὁ Ζεὺς
 μὲν τὴν Ἥραν, ὁ δὲ ποιητὴς τὸν ἀκροατὴν διὰ πιθανότητα τῆς ῥηθείσης μυθικῆς







 
 ἀπειλῆς, ὡς καὶ ἄλλοτε ὅμοια ἔπαθεν ἡ Ἥρα, καὶ λέγει ἢ οὐ μέμνῃ ὅτε τ'
 ἐκρέμω ὑψόθεν, ἐκ δὲ ποδοῖϊν ἄκμονας ἧκα δύω, περὶ χερσὶ δὲ δεσμὸν ἴηλα
 χρύσεον ἄρρηκτον. σὺ δ’ ἐν αἰθέρι καὶ νεφέλῃσιν ἐκρέμω, ἠλάστεον δὲ θεοὶ
 κατὰ μακρὸν Ὄλυμπον, λῦσαι δ’ οὐκ ἐδύναντο παρασταδόν: ὃν δὲ λάβοιμι,
 ῥίπτασκον τεταγὼν ἀπὸ βηλοῦ, ὄφρ’ ἂν ἵκηται γῆν ὀλιγηπελέων. Ἃ καὶ
 λέγει πρᾶξαι κατὰ τῆς Ἥρας ὁ Ζεὺς διὰ τὸν φίλον υἱὸν Ἡρακλῆν. </comment>

<comment>
<ref>15.24 — 8</ref>
 Φησὶ γὰρ ἐμὲ δ’ οὐδ’ ὣς θυμὸς ἀνίει ἀζηχὴς ὀδύνῃ Ἡρακλεῖος θείοιο, τόν,
 ἤγουν ὅν, σὺ ξὺν Βορέῃ ἀνέμῳ πεπιθοῦσα θυέλλας πέμψας ἐπ’ ἀτρύγετον
 πόντον, κακὰ μητιόωσα, καί μιν ἔπειτα Κόωνδε εὖ ναιομένην ἀπένεικας.
 </comment>

<comment>
<ref>15.29 — 33</ref> Εἶτα προσιστορήσας ὁ Ζεύς, ὡς τὸν μὲν ἐγὼν ἔνθεν ῥυσάμην
 καὶ ἀνήγαγον αὖτις Ἄργος ἐς ἱππόβοτον, καὶ πολλά περ ἀθλήσαντα ἐπιφέρει
 τῶν σ’ αὖτις μνήσω, ἤγουν ἀναμνήσω, ἵν’ ἀπολήξῃς ἀπατάων, ὄφρα ἴδῃς,
 ἤν τι χραίσμῃ φιλότης τε καὶ εὐνή, ἣν ἐμίγης ἐλθοῦσα καί μ’ ἀπάτησας.
 Τοῦτο δὲ παρῳδηθήσεταί ποτε καὶ πρὸς ἀπατεῶνα πάλαι ποτὲ κακωθέντα,
 ἐφ’ οἷς καὶ φθάσας ἠπάτησεν. Ὅρα δ’ ἐν τοῖς ῥηθεῖσιν, ὅτι τε πάλιν ἐπιτομώτερον τῆς κατὰ τὸν Ἡρακλέα ἱστορίας ἐμνήσθη, ὡς καὶ πρὸ ὀλίγων, καὶ ὡς
 οὐδεὶς ἐνταῦθα χόλος ἢ λόγος ὅλως περὶ τοῦ προδηλωθέντος Ὕπνου διὰ τὸ
 μὴ καίριον τῆς μνήμης, καὶ ὡς τὸν μέχρι τῆς Κῶ κινδυνώδη πλοῦν τοῦ Ἡρακλέους εἰπών, καθὰ καὶ ἐν τοῖς πρὸ τούτων, ἐπιφέρει ὅπερ οὐκ ἐρρέθη ἐκεῖ
 τὸν μὲν ἐγὼν ἔνθεν ῥυσάμην, ὡς εἴρηται, καὶ πολλά περ ἀθλήσαντα, ὅ
 ἐστι κρατερὰν μάχην νικήσαντα. Ἦν γάρ, φασίν, ἡ νῆσος ξένοις δυσεπίβατος
 φόβῳ ἐπιβουλῆς, ἵνα μὴ φθονηθῇ ὡς εὖ ναιομένη. διὸ οὐδὲ τὸν Ἡρακλέα
 ἐδέχοντο οἱ Κῷοι ἐκεῖ ἐξωσθέντα, ἀλλὰ καὶ ἀντέστησαν καὶ κατεπολεμήθησαν,
 ὡς ἤδη προγέγραπται. Ὅρα δὲ καὶ ὡς εἰς τὴν αὐτὴν ἐμπεσόντες διήγησιν
 ὁ ἐν τῇ ξῖ ῥαψῳδίᾳ Ὕπνος καὶ νῦν ὁ Ζεύς, οὐ συνέπεσον εἰς ταὐτολογίαν.
 γέγονε δὲ τοῦτο κατὰ τέχνην εὐμέθοδον. οὔτε γὰρ ὁ Ζεὺς Ὕπνου ἐμνήσθη,
 ὃν πάλαι ποτὲ ἀϊστώσειν ἔμελλεν, οὔτε ἁλώσεως Ἰλίου, ἅπερ ὁ Ὕπνος φθάσας
 ἀφηγήσατο, ἀλλ’ οὐδὲ αὖ πάλιν ὁ Ὕπνος τῆς ὑπὸ τοῦ Διὸς ἐνταῦθα λεγομένης
 εἰς τὸν Βορέαν πειθοῦς ἐμνήσθη καὶ τῆς Ἡρακλέους εἰς Ἄργος ἀναγωγῆς.
 καὶ οὕτως ἐξέφυγον τὴν ἐν λόγῳ συνέμπτωσιν. Καὶ οὕτω μὲν πολλαχοῦ πολυειδὴς ὁ ποιητής ἐστι καὶ ἀσυνέμπτωτος. ὅτε δὲ καὶ ταὐτολογεῖ καὶ ἀδολεσχεῖν
 οὕτω δοκεῖ, οὐκ ἀσθενείας τῆς εἰς τὸ γράφειν ἐγκλητέος, ἀλλ’ ἐπαινετέος
 τῆς μεθόδου, καθ’ ἣν καὶ τοῦτο ποιεῖ. </comment>

<comment>
<ref>15.19</ref> Σημείωσαι δὲ καὶ ὅτι ὁ δεσμὸς
 τῆς Ἥρας, ὁ ἀλληγορηθεὶς εἰς πλάτος τοῖς παλαιοῖς, τὴν ἄλυτον δηλοῖ τῶν
 στοιχείων συνάφειαν, ἧς τῶν ὡσανεὶ ποδῶν ἄκμονες οἷον ἀπῃώρηνται τὰ ὑπὸ








 
 τὸν ἀέρα βαρέα δύο στοιχεῖα, ὕδωρ, φασί, καὶ γῆ, περὶ δὲ τὰς χεῖρας πολυτελὴς
 δεσμός, ἡ πρὸς τὸν αἰθέρα συνάφεια, καθαρὸν ὄντα καὶ ἀμιγῆ παθῶν. ἃ δὴ
 τὸν περὶ γῆν ἀέρα ἐπιθολοῖ τὸν λιμνάζοντα καὶ ἀμαυροῖ ὡς τὸ ἴωμα τὸν σίδηρον,
 ὃς ὕλη ἐστὶ τοῖς ἄκμοσι, καὶ οὐκ ἀφίησιν εἶναι ἀνέφελον καὶ στιλπνὸν οἷα
 χρύσεον. Εἰς δὲ τὸν τόπον τοῦτον προσγράφουσί τινες καὶ τούτους τοὺς στίχους
 πρίν γ’ ὅτε δή σ’ ἀπέλυσα ποδῶν, μύδρους δ’ ἐνὶ Τροίῃ κάββαλον, ὄφρα πέλοιτο
 καὶ ἐσσομένοισι πυθέσθαι. καὶ δείκνυνται, φασίν, ὑπὸ τῶν περιηγητῶν οἱ
 τοιοῦτοι μύδροι, οὓς ἀνωτέρω ἄκμονας εἶπεν. Ὅρα δὲ καὶ ὡς ὁ κεστὸς οὐκ
 ἔχει νῦν πραύ̈ναι τὸν Δία. οὐ γὰρ θυμοῦ, φασίν, εὐναστικὸς ὁ κεστός, ἀλλὰ
 ἐρώτων κινητικός. Ἴσως δὲ δόξοι ἄν τι καὶ νῦν ἐνεργεῖν ὁ κεστὸς ἱμάς, εἴπερ
 οὐ μέγα κακὸν διατίθεται τὴν Ἥραν ὁ Ζεὺς οὕτω χολωθεὶς ἐπὶ μεγάλοις.
 τῆς τε γὰρ ὑπεροχῆς τὸν οὕτω μέγαν ἡ γυνὴ ἐλαττοῖ ἀπατῶσα καὶ ταῦτα μετὰ
 τοσαύτας προηγησαμένας ἀπειλάς, καὶ ψεύδεσθαι δὲ ποιεῖ αὐτὸν πρός τε τὴν
 Θέτιδα, ᾗ τιμῆσαι τὸν υἱὸν κατένευσε, καὶ πρὸς τὸν Ἕκτορα δέ, ᾧ εὐδοκιμεῖν
 ὑπέσχετο, ἕως δύῃ ἠέλιος. καὶ τοιαῦτα μὲν καὶ ταῦτα. Ἰστέον δὲ ὡς ἡ μυθικὴ
 τῶν ἀκμόνων ἀπειλὴ ἔοικε πάλαι ποτὲ πραγματικῶς ἐν ἀνθρώποις γίνεσθαι,
 ἵνα τοῖς κρεμαμένοις μὴ μόνον αἱ χεῖρες ἀλγοῖεν, ἀλλὰ καὶ οἱ πόδες τῇ τῶν
 ἀκμόνων ὑφέσει. </comment>

<comment>
<ref>15.18</ref> Τοῦ δὲ μέμνῃ πρωτόθετον τὸ μέμνησαι καὶ τὸ
 ἐξ αὐτοῦ μέμνηαι. Τὸ δὲ ἐκρέμω καιριώτερόν ἐστι τῆς ἀπαιωρήσεως καὶ
 τοῦ ἠερέθεσθαι. διὸ καὶ δὶς ἐνταῦθα εἶπεν αὐτό, οὐκ ἀξιώσας ἄλλως φράσαι.
 πρόεστι δὲ καὶ αὐτοῦ τὸ ἐκρέμασο ἐκρέμαο. Οὐκ ἔστι δὲ ταὐτὸν κρέμασθαι
 εἰπεῖν καὶ κρήμνασθαι. αὐτὸ γὰρ δηλωτικόν ἐστι τοῦ κρημνίζεσθαι, οὗ χρῆσις
 ἔν τε ἄλλοις καὶ ἐν τῷ νεφέλαι κρημνάμεναι, καὶ κρήμνη σεαυτήν, ἔνθα τὸ
 κρήμνη κανονίζεται κατὰ τὸ ἵστη. </comment>

<comment>
<ref>15.18</ref> Τὸ δὲ ποδοῖϊν πλεονασμὸν συνήθη
 ἔχει τοῦ δευτέρου ἰῶτα, ὡς καὶ τὸ ἵπποιϊν καὶ ὤμοιϊν. </comment>

<comment>
<ref>15.21</ref> Τὸ δὲ ἠλάστεον,
 ἤγουν ἐδεινοπάθουν, ὡς ἐπὶ ἀλάστοις κακοῖς προϋπόκειται, ὡς καὶ ἑτέρωθι








 
 φαίνεται, τοῦ τε ἀλάστορος καὶ τοῦ ἐπαλαστήσασα, ὅπερ ἐν Ὀδυσσείᾳ κεῖται.
 Τὸ δέ γε μετὰ τοῦ <rs type="waw">ρ</rs> ἠλάστρεον ἀροτρέων ἴδιον ἐν τοῖς ἑξῆς που φανεῖται,
 γενόμενον μὲν ἀπὸ τοῦ ἐλῶ, τὸ ἐλαύνω, προσλαβὸν δὲ τὸ <rs type="waw">ρ</rs> πρὸς διαστολὴν
 ἴσως τοῦ ἐνταῦθα τεθειμένου ἠλάστεον. </comment>

<comment>
<ref>15.22</ref> Ὅρα δὲ καί, ὡς ἐν ἄλλοις
 εἰωθὼς λέγειν δεσμὸν ἄρρηκτον καὶ ἄλυτον ἐνταῦθα περιφράζει τεχνικῶς
 τὸ ἄλυτον ἐν τῷ λῦσαι δ’ οὐδεὶς ἐδύνατο. ἄλυτον γὰρ πάντως, ὃ οὐδεὶς λῦσαι
 δύναται. τοῦτο δὲ ποιεῖ ἐκκλίνειν εἰωθὼς τὸ ὁμοειδὲς τῆς γραφῆς. Τὸ δὲ
 παρασταδόν διαστέλλει τοὺς ἄλλως δυναμένους λύειν, οἷον παρακλήσει,
 εὐχῇ, προθυμίᾳ. </comment>

<comment>
<ref>15.23</ref> Τοῦ δὲ ῥίπτασκον πρωτότυπον τὸ ῥίπτω, ἐξ οὗ
 προερρέθη καὶ τὸ ῥιπτάζω εἶναι καθ’ ἑτέραν παραγωγήν. Τὸ δὲ τεταγών,
 ὅπερ καὶ ἐν τῇ αʹ ῥαψῳδίᾳ κεῖται, οἱ τεχνικοὶ καὶ ἐκ τοῦ τῶ, τὸ λαμβάνω,
 παράγουσιν, ὅθεν καὶ τὸ τῆ, ὅ ἐστι δέξαι, λάβε. τῶ γάρ, φασίν, ὅθεν παράγωγον τάζω, ἐξ οὗ κατὰ τὴν προδεδηλωμένην κίνησιν τὸ τεταγών. Τὴν δὲ ῥηθεῖσαν
 οὐρανόθεν ῥῖψιν εἰς γῆν καὶ Ἥφαιστος ἔπαθεν. </comment>

<comment>
<ref>15.23 s.</ref> Ὅμηρος δ’ ἐνταῦθα
 τὸν μῦθον σιγᾷ, ἵνα μὴ ταὐτολογήσῃ. ἔχει γὰρ αὐτὸν ἡ αʹ ῥαψῳδία, ἔνθα εἰπὼν
 ὀλίγον θυμὸν ἐνεῖναι τῷ Ἡφαίστῳ ῥιφέντι, ἐνταῦθα μιᾷ λέξει ἔφρασε τὸ
 ὀλίγον ἔχειν θυμόν, εἰπὼν ἀντ’ αὐτοῦ τὸ ὀλιγηπελέων. Ἔνθα σημείωσαι καὶ
 ὅτι τὸ ἀπὸ βηλοῦ ῥιφῆναι τοῦ ἀλλαχοῦ θεσπεσίου ῥηθέντος, ὄφρ’ ἂν ἵκηται
 γῆν ὀλιγηπελέων, χρήσιμον ἐπί τινος ὑψόθεν κατενεχθέντος καὶ μεγάλης
 δόξης ἐστερημένου. Ἰστέον δὲ καί, ὅτι ὁ Κράτης, ὥς φασιν οἱ παλαιοί,
 τὸ βηλοῦ, ὅ ἐστι βαθμοῦ, περὶ οὗ καὶ προδεδήλωται, βαρυτόνως ἀναγινώσκει
 βήλου ὡς ἤλου. καινὸν δέ, φασίν, οὐδὲν ἐν οὐρανῷ βηλὸν εἶναι, ὅπου καὶ πύλαι.
 Δῆλον δὲ ὡς ἀπὸ τοῦ βῶ βήσω παρῆκται ὁ βηλός, ἐξ οὗ καὶ βέβηλος, κυρίως
 τόπος ὁ καὶ τῷ τυχόντι βάσιμος, καὶ ἀνάπαλιν ἀβέβηλος ὁ μὴ τοιοῦτος. Προσυπακουστέον δ’ ἐνταῦθα εἰς τὸ βηλοῦ ὡς ἀπὸ κοινοῦ τὸ Ὀλυμπίου, ἐπεὶ
 πρόκειται ἀνωτέρω τὸ κατὰ μακρὸν Ὄλυμπον. Σέμνωμα δὲ τοῦδε τοῦ
 βηλοῦ τὸ θεσπέσιον, ῥηθὲν ἀλλαχοῦ, ἔνθα ἔφη τὸ ἀπὸ βηλοῦ θεσπεσίοιο.
 </comment>

<comment>
<ref>15.24</ref> Τὸ δὲ θυμὸς ἀνίει, ἀντὶ τοῦ ἀφίει κατά τινα λόγον ἀνέσεως, ᾗ
 ἀντίκειται ἡ ἐπίτασις. ἔστι γὰρ καὶ θυμοῦ ἐπίτασις καὶ ἄνεσις. Ὅτι δὲ ἀνιέναι
 καὶ τὸ ἀναπείθειν καὶ διεγείρειν λέγεται, πολλαχοῦ φαίνεται. </comment>

<comment>
<ref>15.25</ref> Δῆλον
 δὲ ὡς ὁ θυμὸς ὁ μὴ ἀνιείς τινα καλῶς ἂν ἀζηχὴς λέγοιτο ὡς ἀδιεχής, ὅ ἐστι








 
 συνεχής, καθὰ δηλοῦται ἐν ἄλλοις. Τινὲς μέντοι ἀζηχής φασι θυμός, ὁ σκληρός,
 ἀπὸ τοῦ ἄζην ἔχειν, ὅ ἐστι ξηρασίαν, ἵνα ᾖ ἄτεγκτος καὶ δυσμάλακτος. Ὀδύνη
 δὲ οὐκ ἀεὶ ἐπὶ πόνου σωματικοῦ. ἐνταῦθα γὰρ ἐπὶ λύπης κεῖται, μεγάλης
 μέντοι, ὁποίαν Ζεὺς λέγει παθεῖν ἐπὶ τῷ μεγάλῳ Ἡρακλεῖ, οὗ τότε περιχώσατο, καθὰ προεδηλώθη, ὃν αὐτὸς ὁ Ζεὺς ἐνταῦθα θεῖον ὀνομάζει. Ἑλλειπτικῶς
 δὲ πέφρασται διὰ χόλου κατέπειξιν τὸ ὀδύνῃ Ἡρακλῆος, τὸ γὰρ ἐντελές:
 ἐν ὀδύνῃ τῇ ὑπὲρ Ἡρακλέος. </comment>

<comment>
<ref>15.24</ref> Ἰστέον δὲ ὅτι τὸ ἐμὲ δ’ οὐδ’ ὣς θυμὸς
 ἀνίει καὶ ἑξῆς, ὡς προγέγραπται, φέρεται καὶ ἄλλως ἔν τισιν ἀντιγράφοις
 ἐμὲ δ’ οὐδ’ ὣς θυμὸν ἀνίει καὶ ἑξῆς. καὶ εἰ τοῦθ’ οὕτω παραδεκτέον, ἀλλοιοῦται κατά τι τὸ προειρημένον νόημα. Οὔτε γὰρ θυμὸν ἔστι νοῆσαι τὸν χόλον,
 ἀλλὰ δηλαδὴ τὴν ψυχήν, καὶ τὸ ἀζηχὴς δὲ τῷ ὀδύνῃ κολλᾶται, καὶ τὸ ὀδύνη
 οὐ δοτική ἐστιν ὡς πρίν, ἀλλὰ εὐθεῖα, ἵνα λέγῃ, ὅτι οὐκ ἀνίει τὴν ψυχήν μου
 ὀδύνη ἀζηχὴς ἡ ὑπὲρ τοῦ Ἡρακλέος. καὶ ἔχει οὐδ’ αὕτη φαύλως ἡ ἔννοια, ἐν
 ᾗ τὸ ἐμὲ θυμόν ὅμοιόν ἐστι τῷ περὶ γάρ ῥά ἑ χαλκὸς ἔλεψε φύλλα, καὶ τοῖς
 ὁμοίοις, ἵνα ᾖ καὶ τοῦτο τριχῇ νοούμενον, οἷον ἐμέ, ἤγουν τὴν ἐμὴν ψυχήν, ἢ
 ἐμὲ κατὰ τὴν ψυχήν, ἢ ἀντιπτωτικῶς ἐμοῦ τὴν ψυχήν. </comment>

<comment>
<ref>15.26</ref> Τὸ δὲ
 ξῦν Βορέῃ πεπιθοῦσα θυέλλας ἀμφιβολίας ἐστὶ σχῆμα. Ἄδηλον γὰρ εἴτε
 αὐτὴ καὶ ὁ Βορρᾶς ἀνέπεισαν τὰς θυέλλας, εἴτε αὐτὴ ἔπεισε καὶ τὸν Βορρᾶν
 καὶ τὰς θυέλλας. οὗ δὴ Βορρᾶ οὐκ ἐμνήσθη πρὸ τούτων, ὡς ἀορίστως εἰπὼν
 ἐκεῖ ἀργαλέων ἀνέμων ἀήτας. Φασὶ δέ τινες καὶ τὸν Βορρᾶν ἐμπαθῶς ἔχειν
 πρὸς τὸν Ἡρακλέα, ἐπεὶ ἀνεῖλε τοὺς Βορεάδας, τὸν Ζήτην καὶ τὸν Κάλαϊν.
 </comment>

<comment>
<ref>15.27</ref> Πόντος δὲ καὶ νῦν ἀτρύγετος, ὁμοίως δὲ καὶ θάλασσα, ὅθεν οὐδὲν
 τρυγῶμεν, ἢ ἄκαρπος παρὰ τὴν τρύγην, ἢ παρὰ τὴν τρύγα, ὃ δηλοῖ τὸν Δημητρειακὸν καρπόν, ὡς δηλοῖ τὸ ἀδηφάγου κήλωνος ὀτρυγηφάγου. διὸ καὶ
 Εὐριπίδης ἀκάρπιστά που λέγει πεδία τὴν θάλασσαν. ἔτι δὲ ἀτρύγετος καὶ
 ἡ βαθυτάτη καὶ ἄβυσσος, ἧς τρύγα οὐκ ἔστιν εὑρεῖν. εἰ δέ τις εἴπῃ ὡς κατὰ
 τὴν πρώτην ἐτυμολογίαν προσαρμόζει τὸ ἐπίθετον καὶ ἀέρι καὶ αἰθέρι, καλῶς
 ἐρεῖ, καὶ εὑρήσει τούτου χρήσεις πολλαχοῦ. τὸ γὰρ τρυγᾶν τῇ γῇ ἀφώρισται,
 τὰ δὲ λοιπὰ στοιχεῖα ἀτρύγετα. </comment>

<comment>
<ref>15.28 et 30</ref> Ὅτι δὲ εὖ ναιομένη ἡ Κόως
 καὶ ὡς Ἄργος ἱππόβοτον, ἡ Πελοπόννησος, καὶ ὅτι ὥσπερ φῶς φόως, οὕτω
 καὶ Κῶς Κόως, προδεδήλωται. </comment>

<comment>
<ref>15.31</ref> Τὸ δὲ μνήσω, ἤγουν εἰς μνήμην ἀγάγω,
 ἐν τῷ τῶν σ’ αὖτις μνήσω, γενικὴν ἔχει σύνταξιν, οὗ πρὸς ὁμοιότητα καὶ
 τὸ ἀναμνήσω. </comment>

<comment>
<ref>15.32</ref> Τὸ δὲ ὄφρα ἴδῃς οὐκ ἀπέοικε κατ’ ἔννοιαν τοῦ ὄφρ'
 εὖ εἰδῇς, ὃ ἀλλαχοῦ κεῖται. καὶ τὸ ἰδεῖν γὰρ εἰς τὸ εἰδέναι συντελεῖ. </comment>

<comment>
<ref>15.33</ref>
 Τὸ δὲ ἣν ἐμίγης προθέσεώς τε καὶ ἀντωνυμίας ἔλλειψιν ἔχει. λέγει γὰρ τό:
 καθ’ ἣν ἐμίγης μοι. </comment>

<comment>
<ref>15.31</ref> Τὸ δὲ λήξῃς ἀπατάων καὶ τὸ καί μ’ ἀπάτησας
 τὸ ἀποτέλεσμά ἐστι τῆς διὰ τοῦ κεστοῦ κακομηχανίας τῆς Ἥρας, ἐφ’ ᾧ
 μάλιστα ὁ Ζεὺς χολοῦται. </comment>

<comment>
<ref>15.34</ref> Ὅτι ἐρρίγησεν, ὡς εἰκός, ἡ Ἥρα ἐφ'
 οἷς, ὡς ἐρρέθη, ὁ Ζεὺς ἠπειλήσατο. διὸ καὶ ὑπούλως μεταχειριζομένη τὸν
 λόγον, ὡς ἂν ἐκμειλίξηται τὸν Δία, φησὶν ἴστω τόδε γαῖα καὶ ἑξῆς. </comment>

<comment>
<ref>15.36 — 8</ref>
 Ἰστέον δὲ ὅτι εἰπούσης αὐτῆς ἴστω τόδε γαῖα καὶ οὐρανὸς εὐρὺς ὕπερθε καὶ
 τὸ κατειβόμενον Στυγὸς ὕδωρ, ὅς τε μέγιστος ὅρκος δεινότατός τε πέλει
 μακάρεσσι θεοῖσι, φασὶν οἱ παλαιοί, ὡς διὰ τριῶν ἦν ἔθος ὀμνύειν, καὶ ὅτι
 Δράκων Ὁμήρου προϋποθεμένου οὕτως ἔταξε, Δία, Ποσειδῶνα, Ἀθηνᾶν,
 οἱ δὲ Δία, Ποσειδῶνα, Δήμητραν, ὡς Δημοσθένης ἐν τῷ κατὰ Τιμοκράτους.
 ἀλλαχοῦ δέ φησιν Ὅμηρος Ζεῦ πάτερ καὶ Ἀθηναίη καὶ Ἄπολλον, καὶ
 ἴστω Ζεὺς ξενίη τε τράπεζα ἑστίη τ’ Ὀδύσσεως. ἐγίνετο δέ τι τοιοῦτον
 καὶ κατὰ τὰς θυσίας, ὡς ἐν τοῖς εἰς τὴν Ὀδύσσειαν γέγραπται. καὶ οὕτω μὲν
 ταῦτα. </comment>

<comment>
<ref>15.39 s.</ref> Ἥρα δὲ κολακεύουσα τὸν ἄνδρα ἐπάγει σή θ’ ἱερὴ κεφαλὴ
 καὶ νωί̈τερον λέχος αὐτῶν κουρίδιον, τὸ μέν, ἤγουν ὃ δή, οὐκ ἂν ἐγώ ποτε
 μὰψ ὀμόσαιμι. Καὶ ὅρα ὅπως τε τὸ νόμιμον σεμνύνει λέχος, ὅρκον καὶ αὐτὸ
 ποιῶν καὶ οὕτω τὰς συζυγίας εἰς ὁμόνοιαν προκαλούμενος, καὶ ὡς ὁ Ζεὺς
 μὲν ἁπλούστερον φιλότητα καὶ εὐνὴν ὠνόμασεν ἐν τῷ εἴ σοι χραίσμῃ φιλότης







 
 τε καὶ εὐνή, ἡ δὲ Ἥρα σεμνοτέραις χρῆται προσηγορίαις, λέχος κουρίδιον
 εἰποῦσα, ἔτι δὲ καὶ εἰς ὅρκον αὐτὸ ἀναγαγοῦσα, καὶ τὸ σεμνὸν σεμνοτέρως
 τῷ σχήματι τοῦ ὅρκου φράσασα, ἐφ’ οἷς ὁ Ζεὺς κολακευθεὶς γαληνιᾷ καὶ
 εἰς μειδίαμα τρέψας τὸν θυμὸν λέγει ἃ λέγει. Ὅρα δὲ καὶ ὅρκου δεξιότητα.
 δέον γὰρ ὀμόσαι τὴν Ἥραν, ὅτι οὐκ ἐποίησέ τι πρὸς ἀπάτην, ὡς ᾐτιάθη
 πρὸς τοῦ Διός, ἡ δὲ τοῦτο μὲν οὐ ποιεῖ, ἔγνωσται γὰρ ἤδη τῷ Διί̈, καὶ οὐδὲ
 ὁ ποιητὴς ἐθέλει γυμνάζειν εἰς ἐπιορκίαν τοὺς ἀκροατάς, ὀμνύει δὲ ἄλλως
 ἀληθευτικῶς, καὶ ἐπεὶ οὐκ ἔστιν ἐπὶ τοῖς φθάσασιν ὀμόσαι, ἐπιλέγεται ὅρκον
 ἀπὸ τοῦ τέλους, καὶ λέγει, ὡς οὐ διὰ συμβουλὴν τὴν ἀπ’ αὐτῆς ὁ Ποσειδῶν
 ποιεῖ, ἃ ποιεῖ, ἀλλ’ οἴκοθεν ὁρμηθείς. </comment>

<comment>
<ref>15.41 — 4</ref> Φησὶ γὰρ μὴ δι’ ἐμὴν ἰότητα
 Ποσειδάων πημαίνει Τρῶάς τε καὶ Ἕκτορα, τοῖσι δ’ ἀρήγει, ἀλλά που αὐτὸν
 θυμὸς ἐποτρύνει, τειρομένους δ’ ἐπὶ νηυσὶν ἰδὼν ἐλέησεν Ἀχαιούς. Καὶ ἔστιν
 ὁ λόγος οὗτος ἀληθής. ἤθελε μὲν γὰρ ἡ Ἥρα βοηθηθῆναι τοὺς Ἀχαιούς, οὐκ
 ἐπώτρυνε δὲ ὅμως αὐτὴ τὸν Ποσειδῶνα, ἀλλ’ ὁ ὕπνος οἴκοθεν τοῦτο ἐποίησεν,
 οὐδὲ τοῦτο τῆς Ἥρας ὑποθεμένης. αὐτῇ γὰρ ἤρκει μόνον κοιμίσαι τὸν Δία,
 ὡς τὸ ἐντεῦθεν ἀρετῇ οἰκείᾳ τῶν Ἑλλήνων περιγενησομένων. </comment>

<comment>
<ref>15.36 s.</ref>
 Ἰστέον δὲ ὅτι ἐν τοῖς ῥηθεῖσι γῆ μὲν ὁρκωμοτεῖται διὰ τὸ κατ’ αὐτὴν τίμιον
 ὡς κοινὴ ἑστία καὶ πάντων μήτηρ, καθὰ καὶ ἐν ἄλλοις δηλοῦται, οὐρανὸς
 δὲ ὡς πάντα περιειληφὼς καὶ τὰ τιμιώτατα δὲ φέρων, Στὺξ δὲ διὰ τὴν καὶ
 ἐν τοῖς εἰς τὴν Ὀδύσσειαν δηλουμένην αἰτίαν. ταύτης δὲ τὸ ὕδωρ κατείβεσθαι
 λέγεται, ἤγουν καταρρέειν ἐκ πέτρας, ὡς καὶ ὁ Ὀδυσσειακὸς μῦθος δηλοῖ.
 Ἰστέον δὲ ὡς ἡ τροπὴ μὲν τὸν μέγιστον οὐρανὸν ταπεινοῦσα παραβύει στόματι αὐτὸν ἐν τῷ τὴν ὑπερῴαν οὐρανὸν καλεῖν, ὁ δὲ ὑποκορισμὸς καὶ ἀμφότερα
 τρόπον τινὰ σμικρύνει, τόν τε γὰρ κατὰ στόμα οὐρανὸν οὐρανίσκον λέγει,
 καὶ τοῦ ἑτέρου δὲ ὅμοιόν τι κατατολμᾶν δοκεῖ ἐν τῷ παρ’ Ἀλεξάνδρῳ, ἔνθα
 ἐσκήνου, ὑποτείνοντες οὐρανίσκοι διάχρυσοι ἦσαν. </comment>

<comment>
<ref>15.37 s.</ref> Τὸ δὲ ὅς τε
 μέγιστος ὅρκος δύναται μὲν καὶ δίχα τοῦ <rs type="waw">σ1</rs> γράφεσθαι, ἵνα εἴπῃ Στυγὸς
 ὕδωρ, ὅπερ μέγιστός ἐστιν ὅρκος, ἔστι δὲ Ἀττικώτερον καὶ καινοπρεπὲς








 
 μετὰ τοῦ <rs type="waw">σ1</rs> προενεχθὲν ἀκολούθως τῷ μέγιστος ὅρκος, ὅμοιον ὡς καὶ εἴ
 τις εἴποι τάδε καὶ τάδε γέγονεν, ὅσπερ νόμος θεοῦ, ἤγουν οἷος ὁ τοῦ θεοῦ νόμος,
 καὶ πάλιν: τόδε καὶ τόδε συνέβη, ἥτις δίκη προνοίας ἐστὶν ἀντὶ τοῦ οἵα. Ὁ
 δ’ ἐπὶ τῇ κεφαλῇ ὅρκος οὐ μόνον σεμνόν, ἀλλὰ καὶ τῶν ἄλλων ἐπαγωγότερον,
 καὶ μᾶλλον ὅτε καὶ ἀγαθὸν αὐτῇ ἐπίκειται ὄνομα, οἷον ἱερὰ κεφαλή ἢ τιμία
 ἢ θεία ἢ τοῦ παντὸς ἀξία ἢ φίλη, ἢ εἴ τι τοιοῦτον. καὶ λέχος δὲ καλὸν εἰς
 ὅρκον οὐ τὸ τυχόν, ἀλλὰ τὸ ἔνθεσμον καὶ κουρίδιον, ᾧ συνυπακούεται τὸ τῆς
 παρθενείας σεμνόν. τὸ γὰρ τοιόνδε οὐ μάτην ὄμνυται, ὡς ὅ γε μὴ ἐπὶ τοιούτῳ
 λέχει ὅρκος δοκεῖ μὴ τοῦ παρόντος ἀνδρὸς ἔχεσθαι, ἀλλά τινος ἑτέρου φθάσαντος,
 ὅθεν καὶ μάτην ὄμνυται πρὸς τὸν ἄρτι συνόντα. </comment>

<comment>
<ref>15.39</ref> Ἐν δὲ τῷ νωί̈τερον
 λέχος, ἤγουν ἡμέτερον, αὐτῶν δι’ ἀκρίβειαν πρόσκειται τὸ αὐτῶν, ἵνα
 μὴ συγγενικὸν ἢ φιλικὸν ἢ ἄλλως οἰκεῖον λέχος νοηθῇ, ἀλλ’ αὐτοῦ τοῦ Διὸς
 καὶ τῆς Ἥρας. οὐ συγκριτικὸς δὲ ὁ σχηματισμὸς τοῦ νωί̈τερον, ἀλλ’ ἁπλῶς
 παραγωγῆς ἐστι παρελκυσμός, ὁποῖον δὴ καὶ τὸ σφωί̈τερος καὶ σφέτερος
 καὶ ἡμέτερος, ἀκολούθως δὲ καὶ τὸ χειρότερος, ὁ χείρων, καὶ ῥηί̈τερον τὸ
 ῥᾷον, καὶ ὅσα ἄλλα εἰκῇ φαντάζει τύπον συγκριτικόν. </comment>

<comment>
<ref>15.40</ref> Τὸ δὲ μὰψ
 ὀμόσαι ταὐτὸν τῷ ἐπιορκῆσαί ἐστι. Τὸ δὲ μὴ δι’ ἐμὴν ἰότητα Ποσειδάων
 πημαίνει ἐσχημάτισται. ἦν γὰρ κοινότερον εἰπεῖν: ἴστω γαῖα καὶ οὐρανὸς
 καὶ ἑξῆς μὴ δι’ ἐμὲ τὸν Ποσειδῶνα πημαίνειν τοὺς Τρῶας. ἐσχημάτισε δὲ
 οὕτως ὁ ποιητὴς διὰ τὸ σαφέστερον. τὸ γὰρ εἰπεῖν μὴ τὸν Ποσειδῶνα πημαίνειν
 τοὺς Τρῶας, ἀμφιβολίας σχῆμα ἦν. ἀσαφὲς γὰρ ἐν τοιαύτῃ φράσει εἴτε ὁ
 Ποσειδῶν τοὺς Τρῶας πημαίνει εἴτε αὐτοὶ ἐκεῖνον. ἄλλως μέντοι ἁπλοϊκώτερον
 εἰπεῖν τὸ μὴ δι’ ἐμὴν ἰότητα Ποσειδάων πημαίνει ταὐτὸν τῷ οὐ δι’ ἐμὴν
 βουλὴν βλάπτει. καὶ ἔστιν οὕτως ἡ φράσις πάγκοινος. </comment>

<comment>
<ref>15.42</ref> Τὸ
 δὲ τοῖσι δ’ ἀρήγει οὐκ ἀναφορικῶς εἴρηται διὰ τοὺς Ἀχαιούς. — οὐδαμοῦ
 γὰρ πρὸ τούτου Ἀχαιῶν Ζεὺς ἢ Ἥρα ἐμνήσθη — , ἀλλὰ μᾶλλον δεικτικῶς.







 
 ἴσως δὲ καὶ ἀγωνιῶσα οὐκ οἶδεν, ὡς οὐ γέγονε μνήμη Ἀχαιῶν, διὸ καὶ ὡς
 μνησθεῖσα ἔφη κατὰ λόγον ἀναφορᾶς τὸ τοῖσι δ’ ἀρήγει. </comment>

<comment>
<ref>15.43</ref> Ὅρα δὲ
 καὶ τὸ ἀλλά που, ἀντὶ τοῦ ἀλλ’ ἴσως, ῥηθὲν ἀσφαλῶς ὑπὸ τῆς Ἥρας, οὐ
 μόνον ἵνα μὴ ψεύσηται, ὡς τυχὸν μὲν τοῦ Ποσειδῶνος ἀφ’ ἑαυτοῦ ὀτρυνθέντος,
 τυχὸν δὲ καὶ τῷ ὕπνῳ προσερεθισθέντος, ὅπερ καὶ ἦν, ἀλλὰ καὶ ἵνα μὴ ἀποφαντικῶς εἰποῦσα συνειδέναι δόξῃ. </comment>

<comment>
<ref>15.44</ref> Τὸ δὲ τειρομένους ἰδὼν ἠλέησεν,
 ὅπερ ἡ Μασσαλιωτική, φασί, γραφὴ κτεινομένους ἔχει, ἀπολογία ὑπὲρ
 Ποσειδῶνός ἐστιν, ὡς οὐδ’ ἐκεῖνος θρασυνόμενος ἐποίησέ τι, ἀλλ’ ἐλεήσας.
 Ὁ δὲ τοιοῦτος λόγος τῆς Ἥρας φιλαλήθως ὑποφαίνει, ὡς δι’ ἔλεον Ἀχαιῶν
 καὶ αὐτὴ τὸν Δία ἤπαφεν, ὃς καὶ ἱλαρύνοιτο ἂν ἀκούων οὕτω. </comment>

<comment>
<ref>15.47</ref> Διὸ
 καὶ μείδησε μετ’ ὀλίγα τοῦ χόλου μεθέμενος, ἐπεὶ καὶ φύσει κατὰ τὸν εἰπόντα
 ὀργῆς νοσούσης εἰσὶν ἰατροὶ λόγοι. </comment>

<comment>
<ref>15.36</ref> Ἰστέον δὲ ὅτι τὸ ἴστω νῦν
 τόδε γαῖα καὶ οὐρανὸς εὐρὺς ὕπερθεν ἐρεῖ ἄν τις καὶ ὅτε βιαζόμενός τι ποιεῖ,
 καὶ ὁπηνίκα προαναφωνῶν τι οὐκ ἔχει τὸν ὑπακούοντα, καὶ ὅτε δὲ θέλει πασὶ
 δῆλα εἶναι, ἃ ποιεῖ ἢ καὶ λέγει. </comment>

<comment>
<ref>15.37 s.</ref> Μέγιστος δὲ ὅρκος καὶ δεινότατος
 ῥηθείη ἂν καὶ ὃν οὐκ ἄν ποτε μάτην ὀμόσῃ τις διὰ τὸ δοκοῦν αὐτῷ τίμιον,
 οἷον ψυχὴν ἢ κεφαλὴν ἢ εὐτυχίαν τοῦδέ τινος. </comment>

<comment>
<ref>15.45 s.</ref> Ὅτι παραμυθεῖσθαι
 καὶ ἐνταῦθα τὸ παραιφάσκειν καὶ παραινεῖν, ταῦτα δὴ τὰ ἀλλήλοις συνώνυμα
 κατὰ πολυωνυμίαν. Φησὶ γὰρ περὶ Ποσειδῶνος ἡ Ἥρα, ὡς αὐτάρ τοι κἀκείνῳ
 ἐγὼ παραμυθησαίμην τῇ ἴμεν, ἤγουν ἐνταῦθα ἐλθεῖν, ᾗ κεν δή, ὅ ἐστιν
 ὅποι ἄν, σὺ ἡγεμονεύῃς. Τοῦτο δὲ καὶ πᾶς ἂν εἴπῃ ὁ ὑπισχνούμενος ἀγαγεῖν
 τινα εἰς ἑτέρου θέλημα, ὡς καὶ ἐφεξῆς τὸ καὶ εἰ μάλα βούλεται ἄλλῃ, αἶψα
 μεταστρέψειε νόον ἐπὶ σὸν καὶ ἐμὸν κῆρ. </comment>

<comment>
<ref>15.49 — 52</ref> Εἰς ὁμόνοιαν δὲ παρῳδηθήσεται τὸ εἰ μὲν δὴ σύ γ’ ἔπειτα ἶσον ἐμοὶ φρονέουσα καθίζεις, οὕτως
 ἂν ὁ δεῖνα καὶ εἰ μάλα βούλεται ἄλλῃ καὶ ἑξῆς, ὡς προσεχῶς ἀνωτέρω κεῖται.
 </comment>

<comment>
<ref>15.51</ref> Ἔστι δὲ τὸ ἄλλῃ ἐπίρρημα δηλοῦν τὸ ἄλλως. εἴληπται δὲ κατ'
 ἔλλειψιν ἀπὸ τῆς ἄλλῃ δοτικῆς ἀντωνυμίας, ἵνα λέγῃ ὅτι ταχὺ μεταστραφήσεται, εἰ καὶ βούλεται πρὸς ἄλλῃ ὁδῷ ἢ βουλῇ ἢ τέχνῃ γενέσθαι. τοιούτου δὲ
 σχηματισμοῦ καὶ τὸ ταύτῃ ἀντὶ τοῦ οὕτως. </comment>

<comment>
<ref>15.53</ref> Ὅτι ἐν τῷ ἀλλ’ εἰ δή
 ῥ’ ἐτεόν γε καὶ ἀτρεκέως ἀγορεύεις τὸ μὲν ῥῶ χάριν σεμνοῦ ῥοίζου ἔγκειται,
 τὸ δὲ ἐτεὸν καὶ τὸ ἀτρεκέως τῇ ἐκ παραλλήλου θέσει ἕν τι δηλοῦσιν ἐπὶ ἀπαιτήσει ἀληθείας ἄκρας. </comment>

<comment>
<ref>15.54 — 77</ref> Ὅτι τοιαῦτα ὁ Ζεύς, ἤτοι ὁ Ὁμηρικὸς
 ἐνταῦθα προεκτίθεται νοῦς, λέγων διὰ τοῦ μυθικοῦ Διὸς πρὸς τὴν Ἥραν, ὡς







 
 ἔρχεο νῦν μετὰ φῦλα θεῶν, ἤγουν ἀπέρχου ἐς θεούς, καὶ δεῦρο κάλεσσον
 Ἶρίν τ’ ἐλθέμεναι καὶ Ἀπόλλωνα κλυτότοξον, ὄφρα ἣ μὲν μετὰ λαὸν Ἀχαιῶν
 χαλκοχιτώνων ἔλθῃ καὶ εἴπῃσι Ποσειδάωνι ἄνακτι, παυσαμένῳ πολέμοιο
 τὰ ἃ πρὸς δώμαθ’ ἱκέσθαι, Ἕκτορα δ’ ὀτρύνῃσι μάχην ἐς Φοῖβος Ἀπόλλων,
 αὖτις δ’ ἐμπνεύσῃσι μένος, λελάθῃ δ’ ὀδυνάων, αἳ νῦν μιν τείρουσι κατὰ φρένας,
 αὐτὰρ Ἀχαιοὺς αὖτις ἀποστρέψῃσιν ἀνάλκιδα φύζαν ἐνόρσας, φεύγοντες
 δ’ ἐν νηυσὶ πολυκλήϊσι πέσωσι Πηλείδεω Ἀχιλῆος, ὃ δ’ ἀνστήσῃ ὃν ἑταῖρον
 Πάτροκλον: τὸν δὲ κτενεῖ ἔγχεϊ φαίδιμος Ἕκτωρ Ἰλίου προπάροιθε πολεῖς
 ὀλέσαντα αἰζηοὺς τοὺς ἄλλους, μετὰ δέ, ἤγουν ἐν αὐτοῖς δὲ ἢ σὺν αὐτοῖς,
 υἱὸν ἐμὸν Σαρπηδόνα δῖον. τοῦ δὲ χολωσάμενος κτενεῖ Ἕκτορα δῖος Ἀχιλλεύς.
 ἐκ τοῦ δ’ ἄν τοι ἔπειτα παλίωξιν παρὰ νηῶν αἰὲν ἐγὼ τεύχοιμι διαμπερές,
 εἰς ὅ κεν Ἀχαιοὶ Ἴλιον αἰπὺ ἕλοιεν Ἀθηναίης διὰ βουλάς. τὸ πρὶν δ’ οὔτ’ ἂρ
 ἐγὼ παύσω χόλον οὔτε τιν’ ἄλλον ἀθανάτων Δαναοῖσιν ἀμυνέμεν ἐνθάδ’ ἐάσω,
 πρίν γε τὸ Πηλείδαο τελευτηθῆναι ἐέλδωρ, ὥς οἱ ὑπέστην πρῶτον, ἐμῷ δ'
 ἐπένευσα κάρητι, ἤματι τῷ, ὅτ’ ἐμεῖο θεὰ Θέτις ἥψατο γούνων, λισσομένη
 τιμῆσαι Ἀχιλλῆα πτολίπορθον. Καὶ ὅρα ὅπως ὁ ποιητὴς τῶν δύο ἄκρων
 τῆς Ἰλιάδος ἐνταῦθα δραξάμενος ἑνί αὐτά, κατὰ τὸν εἰπόντα, ξύνωσεν
 ἀγοστῷ, τὰ μὲν ἀνακεφαλαιούμενος, ὁποῖα τὰ κατὰ Θέτιν, τὰ δὲ προεκτιθέμενος, τὰ κατὰ τὴν παλίωξιν δηλαδή, ἧς πέρας ἡ πτῶσις τοῦ Ἕκτορος, οὗ
 ἡ ταφὴ τὴν Ἰλιάδα περατοῖ. ὑπερεκβαίνων δὲ τὰ ἄκρα προαναφωνεῖ καὶ τὴν
 τῆς Τροίας ἅλωσιν. Ἐν τούτοις δὲ τέως μὲν σημείωσαι, ὡς ὁ Ζεὺς καὶ ἡ
 Ἥρα καὶ ἡ Ἶρις καὶ ὁ Ἀπόλλων ἥλιος καὶ ὁ Ποσειδῶν τὸ Ὁμηρικὸν τοῦτο
 κοινοῦνται χωρίον διὰ τὸ ἀλλήλοις οἰκειοῦσθαί πως κατὰ λόγον ἀλληγορίας.
 Ἶρις γὰρ οὐκ ἄν, εἰ μὴ περὶ τὸν ἀνωτάτω τόπον γένοιτο ἄν, ὃς λάχος τῷ
 Διὶ̈ μετ’ ὀλίγα λεχθήσεται, διὰ δὲ τοῦτο καὶ περὶ τὴν Ἥραν, ἥ ἐστιν ἀήρ,
 οὐδ’ ἂν δίχα Ποσειδῶνος τοῦ καθ’ ὕδωρ οὐδὲ μὴν Ἀπόλλωνος ἡλίου ἐμφανθήσεται. ἀνακλωμένη γὰρ πρὸς ἥλιον ὄψις ὑγραῖς νοτίσιν ἐμφαντάζει τὴν Ἶριν
 ταῖς περὶ νέφος ἀέριον. Εἶτα ἰστέον καὶ ὅτι ἐκ τοῦ τόπου τούτου ἀθετοῦνται
 ὡς περισσοὶ στίχοι κβʹ, λήγοντες εἰς τὸ λισσομένη τιμῆσαι τὸν Ἀχιλλέα.
 Παλιλλογεῖται γάρ, φασί, περὶ τῶν ἐφεξῆς οὐκ ἀναγκαίως, καὶ οἱ στίχοι δέ,
 φασίν, εὐτελῶς ἔχουσι κατὰ σύνθεσιν. ἔτι δέ φασιν, ὡς ἐπίπαν ἐν ταῖς συνημμέναις συντάξεσι πρὸς τὸ δεύτερον ὁ ποιητὴς ἀπαντῶν νῦν τὴν Ἶριν πρώτην
 εἰπών, εἶτα τὸν Ἀπόλλωνα, πρὸς τὸ πρῶτον ἀπαντᾷ, εἰπὼν ὄφρ’ ἣ μὲν
 ποιήσῃ τόδε, ὃ δὲ τόδε. ψεῦδος δέ, φασί, καὶ τὸ φεύγοντες ἐν νηυσὶν Ἀχιλλέως
 πέσωσιν. οὐ γὰρ παραγεγόνασιν οἱ Ἀχαιοὶ ἕως ἐκεῖ. ἔτι, φασίν, οὐδὲ τὸν
 Πάτροκλον ἀνέστησεν Ἀχιλλεὺς ἐπὶ πόλεμον, ἀλλ’ ἐκεῖνος παρεκλήτευσε,
 καὶ Σαρπηδόνα δέ, φασί, κρίνας νῦν ὁ Ζεὺς ἀπολέσαι, διὰ τί ἐκεῖ οἰκτίζεται;
 ἀσύνηθες δέ, φασί, καὶ τὸ οὐδετέρως εἰπεῖν Ἴλιον αἰπύ, θηλυκῶς γὰρ ἀεὶ
 λέγει, καὶ Ἀθηνᾶς δὲ διὰ βουλὰς ἁλῶναι τὴν Ἴλιον λέγει, φασίν, οὐκ ἀπροσκόπως. διὰ τί γὰρ μὴ Ἥρας βουλαῖς ἔφη ὁ Ζεύς, καὶ μᾶλλον ὅτι καὶ παρῆν
 τοῖς λόγοις. καὶ Ἀχιλλέα δὲ οὐδαμοῦ, φασί, πτολίπορθον εἶπεν, ἀλλὰ ποδάρκη
 καὶ ποδώκη καὶ πόδας ὠκύν, ὡς τὸν Ὀδυσσέα εἰωθὼς οὕτω καλεῖν διὰ τὴν
 Τροίας ἅλωσιν. καὶ ταῦτα μὲν οἱ ὀβελίζοντες. Οἱ δὲ ἐξηγηταὶ πρὸς ταῦτα,
 ὧν τὰ πλείω ἐξείληπται τῶν Ἀπίωνος καὶ Ἡροδώρου, ἐκτίθενται λύσεις
 ἀξιολόγους, ἅσπερ ὁ θέλων ζητείτω. ἐν αἷς κεῖται καί, ὅτι ὁ ποιητὴς ἐνταῦθα
 προεκτίθεται συνήθως εἰς παραμυθίαν τοῦ ἀκροατοῦ τὰ καίρια τῶν ἑξῆς
 ἐπεισαχθησομένων. διὸ καὶ τὴν τῆς Ἰλίου ἐν τούτοις σκιαγραφεῖ ἅλωσιν. τίς
 γάρ, φασί, φιλέλλην ἀνὴρ ἠνέσχετο ἂν νηῶν Ἑλληνικῶν ἐμπιπραμένων καὶ
 Ἀχαιῶν οὕτω φευγόντων, εἰ μὴ ἀπὸ τῶν ἄρτι λεχθέντων ἐν σχήματι προεκθέσεως ἀπέκειτο ἐν ταῖς ψυχαῖς τῶν ἐντυγχανόντων, ὡς οἱ ταῦτα κατὰ τῶν
 Ἀχαιῶν ποιοῦντες ἀντιπείσονται κακὰ μεγάλα μετὰ μικρόν. Φασὶ δὲ καί,
 ὅτι ὁ Μαλλώτης Ζηνόδοτος τὰ ἐκ τοῦ Πάτροκλον κτενεῖ φαίδιμος Ἕκτωρ
 καὶ ἑξῆς ἕως τοῦ λισσομένος τιμῆσαι Ἀχιλλέα Εὐριπιδείῳ λέγει ἐοικέναι
 προλόγῳ, ἀφελῶς προαχθέντα καὶ εἰς οὐδὲν δέον ἀφηγηματικῶς. Ὅτι δὲ
 οὐδὲ εὐτελεῖς οἱ τοῦ χωρίου τούτου στίχοι, ὡς οἱ ὀβελίσαντες ψηφίζονται,
 καὶ ὅτι ἐν τῷ ὄφρα ἡ μὲν Ἶρις ποιήσῃ τόδε, ὁ δὲ Ἀπόλλων τόδε οὐκ ἀήθης
 ἡ πρὸς τὸ πρῶτον ἀπάντησις, ὡς καὶ πρὸ ὀλίγων σαφῶς δεδήλωται, καὶ ὅτι
 μὴ κωλυθέντες οἱ Τρῶες ἐνέρριψαν ἂν τοὺς Ἀχαιοὺς ταῖς τοῦ Ἀχιλλέως
 ναυσί, διὸ καὶ δοκοῦσιν ἕως καὶ εἰς αὐτὰς φυγεῖν οἱ Ἀχαιοί, καὶ ὡς, εἰ καὶ
 Πάτροκλος παρεκλήτευσεν, ἀλλ’ εἰ μὴ Ἀχιλλεὺς ὥπλισεν, οὐκ ἂν ἐκεῖνος
 τοῖς Ἀχαιοῖς ἐβοήθησε, διὸ καὶ Ἀχιλλεὺς ἀναστήσειν ἐκεῖνον λέγεται, καὶ
 ὅτι βουλαῖς Ἀθηνᾶς ἡ Τροία λέγεται ἁλῶναι, τουτέστι συνέσεως, διὰ τὸν
 δούρειον ἵππον, ὃν Ἐπειὸς ποίησε σὺν Ἀθήνῃ, ὥς πού φησιν Ὅμηρος, καὶ
 ὅτι πολλὰ παρὰ τῷ ποιητῇ κεῖται ἅπαξ εἰρημένα, οἷς συνεισακτέον καὶ τὸ







 
 Ἴλιον αἰπύ, καὶ τὸ πτολίπορθος Ἀχιλλεύς, οὐ διὰ τὴν Ἴλιον, ἀλλὰ διὰ τὰς
 τρεῖς πρὸς ταῖς εἴκοσιν, ἃς πολεμαρχῶν εἷλε, δῆλόν ἐστι. διὸ καὶ ἐπελευστικῶς αἱ τοιαῦται τοῦ ὀβελισμοῦ λύσεις συντέτμηνται. </comment>

<comment>
<ref>15.58</ref> Ἰστέον δὲ
 καὶ ὅτι ἐντρεπτικὸν ἀνδρὸς φιλέριδος τὸ παυσαμένῳ πολέμοιο τὰ ἃ πρὸς
 δώμαθ’ ἱκέσθαι, </comment>

<comment>
<ref>15.60</ref> θείας δὲ δηλωτικὸν θεραπείας τὸ ἐμπνεύσῃσι μένος,
 λελάθῃ δ’ ὀδυνάων, αἳ νῦν τείρουσι κατὰ φρένας. Ἔχει δὲ τὸ ῥηθὲν χωρίον
 καὶ παρισώσεις ἐξ ὁμοιοτελεύτων, οὐ μόνον ἐν τῷ νηυσὶ πολυκλήϊσι πέσωσιν,
 ἀλλὰ καὶ ποιητικάς, τὸ εἴπῃσιν, ὀτρύνῃσιν, ἐμπνεύσῃσιν, ἀποστρέψῃσιν, οἷς
 ἐν τῇ παραληγούσῃ τὸ <rs type="waw">ι</rs> προσγέγραπται. εὐαρεστεῖται δ’ ἐν τοῖς ῥηθεῖσι τῷ
 ποιητῇ καὶ ἡ μετ’ ἐπιθέτων προφορὰ τῶν κυρίων ὀνομάτων. Ἀπόλλωνα γοῦν
 κλυτότοξον καὶ Φοῖβόν φησι, καὶ Ποσειδάωνα ἄνακτα, καὶ φαίδιμον Ἕκτορα,
 καὶ Σαρπηδόνα δῖον, καὶ δῖον Ἀχιλλέα. τὴν μέντοι Ἀθηνᾶν οὕτω δόξαν αὐτῷ
 δίχα ἐπιθέτου προήγαγεν, ἀρκεσθεὶς τῷ αὐτῆς ἐπαίνῳ ἐν τῷ Ἀθηναίης διὰ
 βουλάς, ἵνα οὕτως ἐκφύγῃ τὸ δι’ ὅλου ὁμοειδές, οὗ χάριν καὶ μόνον τὸν Ἀπόλλωνα δυσὶ τοῖς ῥηθεῖσιν ἐπιθέτοις ἐκόσμησε. </comment>

<comment>
<ref>15.59</ref> Τοῦ δὲ μάχην ἐς
 ἡ ἀναστροφὴ ὁμοία τῷ Ἀρτέμιδι ξύν καὶ τοῖς ὁμοίοις. </comment>

<comment>
<ref>15.60</ref> Τὸ δὲ αὖτις
 δὶς ἐν τοῖς εἰρημένοις κείμενον ἀνωτέρω μὲν ἀντὶ τοῦ ἐξ ὑπαρχῆς κεῖται,
 κατωτέρω δὲ ἀντὶ τοῦ ὀπίσω τοπικῶς. Τὸ δὲ ἐμπνεύσῃσι μένος πρὸς διαστολὴν ἑτέρας ἐμπνοίας εἴρηται, ὁποία καὶ ἡ κατὰ μόνον θάρσος καὶ ἡ κατὰ
 φρόνησιν καὶ ἡ κατὰ δύναμιν δὲ ζωτικήν, καθ’ ἣν ὁ Ἕκτωρ πρὸ ὀλίγων
 ἀμπνύνθη κακῶς παθὼν ἐκ βολῆς χερμαδίου. Τὸ δὲ λέλαθα μέσου παρακειμένου ὂν παρὰ Πινδάρῳ μὲν ἄλλως ἐρρέθη ἐν τῷ γλυκὺ μέλος ὀφείλων
 ἐπιλέλαθα, ἤγουν ἐπελαθόμην, ἐνταῦθα δὲ κατ’ ἐνέργειαν ἐλέχθη ἐν τῷ
 λελάθῃ ὀδυνάων, ἤγουν ἐπιλησθῆναι ποιήσειε. </comment>

<comment>
<ref>15.61</ref> Τὸ δὲ τείρουσι
 κατὰ φρένας φιλοσόφως ἐρρέθη, ὡς τοῦ σώματος μὴ ἂν αἰσθανομένου ὀδυνῶν,
 εἰ μὴ διὰ ψυχῆς. </comment>

<comment>
<ref>15.62</ref> Ἀνάλκιδα δὲ φύζαν φησίν, ἐπεὶ φευγόντων οὐκ
 ὄρνυται ὥσπερ οὐδὲ κλέος, οὕτως οὐδὲ ἀλκή. </comment>

<comment>
<ref>15.63</ref> Ὅρα δὲ καὶ ὅτι διχῶς
 λεγομένου τοῦ ἐν ναυσὶ πεσεῖν, δηλοῖ γὰρ καὶ τὸ νικητικῶς προσβαλεῖν καὶ
 τὸ ἀγεννῶς πεσεῖν, ὡς καὶ προδεδήλωται, ἐνταῦθα τὸ ἐν νηυσὶ πέσωσιν ἡρμήνευσεν, εἰπὼν φεύγοντες, ἵνα μὴ διὰ τὴν τῶν ἐννοιῶν ὁμωνυμίαν ἀσαφῶς
 ἔχῃ. Τινὲς δὲ τὸ ἐν νηυσὶ πέσωσιν Ἀχιλλέως ἀντὶ τοῦ δυσωπήσουσιν τὸν







 
 Ἀχιλλέα φασὶ καὶ προσπέσωσιν ἐκείνου εἰς παράκλησιν. </comment>

<comment>
<ref>15.66 s.</ref> Ἐν δὲ
 τῷ ὀλέσαντα αἰζηοὺς τοὺς ἄλλους ἐκ περιττοῦ κεῖται τὸ ἄρθρον. ἤρκει γὰρ
 καὶ μόνον ἄλλους εἰπεῖν. Σημείωσαι δὲ καὶ ὅτι τὸ υἱὸν ἐμὸν δῖον σαφῶς
 ὑποδηλοῖ δῖον κυρίως λέγεσθαι τὸν τοῦ Διὸς υἱόν. Ζεὺς γὰρ ἐνταῦθα ὁ τοῦτο
 εἰπών. </comment>

<comment>
<ref>15.69</ref> Παλίωξις δὲ καὶ νῦν σαφῶς ἡ ἐκ μεταβολῆς φυγὴ μὲν τῶν
 διωκόντων, καταδρομὴ δὲ τῶν νικωμένων. οἱ γὰρ πρότερον φεύγοντες Ἕλληνες
 οὕτω παλίωξιν τῶν Τρώων ποιήσονται. </comment>

<comment>
<ref>15.70</ref> Τὸ δὲ διαμπερές ἑρμηνεία
 ἐστὶ τοῦ αἰέν, ἀμφοῖν δὲ αὖθις διασάφησις τὸ ἕως Ἀχαιοὶ Ἴλιον ἕλοιεν.
 </comment>

<comment>
<ref>15.75</ref> Τὸ δὲ κάρητι οἱ μὲν συγκοπῆναί φασιν ἀπὸ τοῦ κάρηαρ καρήατος
 καρήατι, οἱ δὲ ἀρσενικῶς κλίνουσιν ἐκ τοῦ κάρης κάρητος, ὡς Δάρης Δάρητος.
 Ἐν τούτοις δὲ ἀριδήλως διασαφεῖται καὶ τὸ Διὸς δ’ ἐτελείετο βουλή, ὃ ἐν
 καταρχαῖς κεῖται τῆς Ἰλιάδος. </comment>

<comment>
<ref>15.80 — 83</ref> Ὅτι τάχος Ἥρας ἀμύθητον
 ἐπεξεργαζόμενος ὁ ποιητὴς παραβολικῶς εἰκάζει αὐτὸ ἀνδρὸς πλάνητος
 νόῳ ἀναπολοῦντι τόπους τούτους καὶ ἐκείνους, οὓς περιῆλθε, καὶ ἐν ἀκαρεῖ
 καὶ ἀχρόνως οἷον τῇ φαντασίᾳ περιϊόντι αὐτούς, λέγων ὡς δ’ ὅτ’ ἂν ἀί̈ξῃ,
 ἢ ὡς δ’ ὅτ’ ἀναί̈ξῃ, νόος ἀνέρος, ὅς τ’ ἐπὶ πολλὴν γαῖαν ἐληλουθὼς φρεσὶ
 πευκαλίμῃσι νοήσει, ἔνθ’ εἴην ἢ ἔνθα, τουτέστι τοὺς τόπους ἀναπολήσει,
 οὓς περιώδευσεν ἢ ἔνθα πρότερον ἦν, μενοινήσειέ τε πολλά, ὣς κραιπνῶς
 μεμαυῖα διέπτατο πότνια Ἥρη. Καὶ οὕτω μὲν ἐνταῦθα, ἐν ἄλλοις δὲ τάχος
 πολὺ ἐνδείξασθαι θέλων ἁπλούστερον καὶ συντομώτερον φράζει, εἰπὼν κινεῖσθαί τι ὡσεὶ πτερὸν ἠὲ νόημα, τὴν τοῦ νόου ἐνταῦθα πλατεῖαν παραβολὴν
 ἐκεῖ συναλείψας εἰς ἓν ὄνομα τὸ νόημα. </comment>

<comment>
<ref>15.83</ref> Ὅρα δὲ ὅτι καὶ ἐνταῦθα
 ἐνέφηνε τὸ τοῦ πτεροῦ ἐν τῷ διέπτατο Ἥρη, ὡς οἷα ἐξισάζων τὸ πέτασμα 
 καὶ τὸ νόημα. </comment>

<comment>
<ref>15.80</ref> Τὸ δὲ ἀί̈ξῃ ὀξύτητά τε δηλοῖ, ἀπ’ αὐτοῦ γὰρ ἡ αἰγίς
 καὶ ἡ καταιγίς, καὶ εἰς ἐτυμολογίαν δὲ συμβάλλεται τοῦ νόος, ἐκ τοῦ νέω
 γὰρ ὁ νόος, ὃ δὴ οὐ μακράν ἐστι τοῦ ἀί̈σσειν. Τὸ δὲ ἀνέρος ἐκτείνει ἐνταῦθα
 τὴν ἄρχουσαν, οὐκ ἀεὶ οὕτω ποιοῦν. </comment>

<comment>
<ref>15.81</ref> Ὅτι δὲ τὸ πολλὴν γῆν ἐπεληλυθέναι νοῦν συνάγει καὶ φρόνησιν, δηλοῖ μὲν καὶ ἐνταῦθα ὁ ποιητής, πευκαλίμας
 φρένας εἰπὼν τὰς τοῦ τοιούτου ἀνδρός, δηλοῖ δὲ καὶ ἐν τῷ πολλῶν ἀνθρώπων
 ἴδεν ἄστεα καὶ νόον ἔγνω, ἐξ οὗ προσεπηύξησεν Ὀδυσσεὺς τὴν σύνεσιν.
 Τὸ δὲ φρὴν πευκαλίμη οὐκ εὐχρηστεῖται μὲν οὐδ’ αὐτὸ πεζογραφοῦντι








 
 ῥήτορι. Γίνεται δὲ παρὰ τὴν πεύκην, τὸ φυτόν, πλεονασμῷ τῆς <rs type="waw">αλ</rs> συλλαβῆς.
 φασὶ γὰρ οἱ παλαιοὶ ὅτι πευκάλιμαι φρένες αἱ πικραὶ καὶ συνεταί, διὰ τῆς
 πικρίας τὸ δυσπρόσιτον δηλοῦντες τῆς φρονήσεως καὶ μὴ πάντῃ πάντως δι'
 ὅλου μελιχρὸν καὶ μειλίχιον, ἵνα οὕτως εἴη πως καὶ ἡ φρόνησις ἐχεπευκὴς
 ἄλλον τρόπον ἤπερ τὸ βέλος, τὸ καὶ αὐτὸ ἐχεπευκές, ἤτοι ἐχέπικρον, κατὰ
 τοὺς παλαιούς. ἐχρίετο γάρ, φησί, τὰ βέλη πεύκῃ. Ἴσως δὲ ἀπὸ τῆς τοιαύτης
 πεύκης καὶ τὸ πύκα, ὅ ἐστι συνετῶς, γίνεται, καὶ τὸ πυκινόν ἀποβολῇ συνήθως
 τοῦ <rs type="waw">ε</rs> . </comment>

<comment>
<ref>15.82</ref> Τὸ δὲ εἴην, εἰ μὲν τῇ <rs type="waw">ει</rs> διφθόγγῳ παραλήγεται καὶ εἰς <rs type="waw">η</rs> λήγει
 ἢ διὰ δύω <rs type="waw">η</rs> γράφεται δηλοῦν τὸ ἦν, πλεονασμὸν τῆς <rs type="waw">ει</rs> διφθόγγου ἢ τοῦ <rs type="waw">η</rs> 
 δοκεῖ παθεῖν, ἵνα λέγῃ ὅτι ἐνταῦθα ἦν ἢ ἐνταῦθα, ὡς τῆς <rs type="waw">ει</rs> διφθόγγου πλεοναζούσης πλεοναχοῦ, εἰ καὶ τὰ μάλιστα ἐν μέσῳ λέξεων, καὶ τοῦ <rs type="waw">η</rs> δὲ πλειόνως.
 Εἰ δὲ ἀνάπαλιν τῷ <rs type="waw">η</rs> μὲν παραλήγεται, λήγει δὲ εἰς δίφθογγον, ἵνα δηλοῖ
 τὸ ἤρχετο, πλεονασμὸν ἔχει τοῦ <rs type="waw">νυ</rs> καθ’ ὁμοιότητά τινα τοῦ ἤσκειν εἴρια
 καλά. Εἰ δὲ γράφεται εἴη χωρὶς τοῦ νῦ διὰ διφθόγγου καὶ <rs type="waw">η</rs> , σημαίνοι
 ἂν ἢ τὸ ὑπάρχοι ἢ τὸ πορεύοιτο ἀπὸ τοῦ εἴω, τὸ πορεύομαι, περὶ οὗ προεγράφη,
 ἵνα ὁ λόγος ᾖ περὶ ἀνδρὸς μενοινῶντος ἀποδημῆσαί που τῶν τόπων, οὓς πολλοὺς
 οἶδεν. ὁ δὲ θέλων πολυπραγμονείτω τοῦτο εἰς πλέον. τοῖς γὰρ τὰ εἰς ῥητορείαν
 εὔχρηστα ἐπιλεγομένοις οὐκ ἀξία τοιαύτη λέξις πλείονος διατριβῆς. Τὸ δὲ
 μενοινήσειεν ἁπλῶς ἀντὶ τοῦ κινηθείη. δοκεῖ δὲ καὶ ἐτυμολογίαν ἐκ τῆς
 παραβολῆς ἔχειν, ἵνα ᾖ μενοινὴ καὶ μενοινᾶν μένος νόου, δι’ οὗ ἀί̈σσει νόος
 εἰς ἔργον. </comment>

<comment>
<ref>15.84 s.</ref> Ὅτι τὸ ὁμηγερέεσσι δ’ ἐπῆλθε θεοῖς Ἥρα, ἀντὶ
 τοῦ ἐπεδήμησεν, ἐπέστη. οἱ δὲ μεθ’ Ὅμηρον ἐχθρῶδες οἴδασι ῥῆμα τὸ ἐπελθεῖν,
 ταὐτὸν ὂν τῷ κατά τινος ἐλθεῖν. δηλοῖ δέ ποτε καὶ ἀρέσκειάν τινα, οἷον ἐπῆλθέ








 
 μοι τόδε εἰπεῖν, ἀντὶ τοῦ ἔδοξέ μοι. </comment>

<comment>
<ref>15.85 s.</ref> Ὅτι ὅπερ ἐν ἄλλοις εἶπεν
 οἳ δ’ ἐπανέστησαν, ἤγουν τῆς καθέδρας ἀνέστησαν, ἐνταῦθα οὕτω φράζει
 οἳ δὲ ἰδόντες πάντες ἀνήϊξαν. </comment>

<comment>
<ref>15.85 — 8</ref> Περὶ Ἥρας δὲ ὁ λόγος, ἣ πίνοντας
 τοὺς Ὀλυμπίους εὑροῦσα, οἷς ὁ βίος ἀεὶ ἐν ῥᾳστώνῃ, καὶ δεξιουμένους αὐτὴν
 δεπάεσσιν ἄλλους μὲν ἔασε, Θέμιστι δὲ καλλιπαρῄῳ δέκτο δέπας: πρώτη
 γὰρ ἐναντίη ἦλθε θέουσα, ὅπερ αἴνιγμά ἐστι τοῦ πρὸ τῶν ἄλλων θείων
 ἀρετῶν τὴν θέμιν προσήκειν τοῖς ἄρχουσι, καὶ μάλιστα οἷς ἡ Ἡραία, τουτέστιν
 ἡ βασιλική, προσήκει ζωή. </comment>

<comment>
<ref>15.87</ref> Καλλιπάρῃον δὲ τὴν Θέμιν λέγει παιδευτικῶς, ὡς τῶν δικαίων τοιούτων ὄντων κατὰ τὸ τοῖσι δὲ τέθηλε πόλις, λαοὶ
 δ’ ἀνθεῦσιν ἐν αὐτῇ. ἄνθος γὰρ οἷον προσώπου τὸ καλλιπάρῃον. </comment>

<comment>
<ref>15.88</ref> Τὸ
 δὲ θέουσα σπουδὴν δηλοῖ δεξιώσεως. οὕτω δὲ καὶ ἀνωτέρω τὸ ἀνήϊξαν
 σπουδαίαν δηλοῖ ἀνάστασιν. </comment>

<comment>
<ref>15.90 s.</ref> Ὅτι πρὸς πρόσωπον ἐπτοημένον
 ῥηθείη ἂν τὸ τίπτε βέβηκας, ἀτυζομένῳ δὲ ἔοικας: ἦ μάλα δή σ’ ἐφόβησεν
 ὁ δεῖνα. Ἔστι δὲ ἀτύζεσθαι τὸ ἐκπλήττεσθαι κατὰ τοὺς παλαιούς, τελευτᾷ
 δέ, φασίν, εἰς τὸ φοβεῖσθαι, παράγεται δὲ ἐκ τοῦ ἀτῶ κατὰ τὸ κλῶ κλύζω
 καὶ τὰ τοιαῦτα. </comment>

<comment>
<ref>15.93 s.</ref> Ὅτι ἡ τύχη, τὰ ἤθη ὡς τὰ πολλὰ ἐξαλλάσσουσα,
 ποιεῖ τὴν Ἥραν, ἣ πρὸ βραχέος ἐκολάκευε τὸν Δία, τοιαῦτα νῦν λέγουσαν
 πρὸς τήν, ὡς ἐρρέθη, καλλιπάρῃον Θέμιν μή με ταῦτα διείρεο, ἤγουν ἐρώτα,
 οἶσθα καὶ αὐτὴ οἷος ἐκείνου θυμὸς ὑπερφίαλος καὶ ἀπηνής, ὃ δὴ κατὰ
 παντὸς τοιούτου προσώπου οἰκεῖον λέγεσθαι. τὸ δὲ σχῆμα τοῦ λόγου ὅμοιον
 πρὸς τὸ οἶσθα καὶ αὐτὸς οἷος ἐκεῖνος δεινὸς ἀνήρ, ὅπερ ἔφη περὶ Ἀχιλλέως
 Πάτροκλος. τὸ δὲ καὶ ἀναίτιον αἰτιόῳτο, περὶ Ἀχιλλέως ἐκεῖ ῥηθὲν καὶ
 αὐτό, ἡ Ἀθηνᾶ ἐν τοῖς ἑξῆς περὶ Διὸς ἐρεῖ ἐν τῷ μάρψει ὅς τ’ αἴτιος
 ὅς τε καὶ οὐκί. Ὅρα δὲ ἦθος γυναικεῖον, ὃ καὶ πρὸ τούτου ἐφάνη ἐν
 τῷ κατὰ δ’ ἔστυγεν αὐτόν, τὸν ἄνδρα δηλαδὴ Δία. μισοῦσι γὰρ ἄνδρας
 γυναῖκες, εἰ μὴ πάντα πείθονται αὐταῖς. </comment>

<comment>
<ref>15.97</ref> Τὸ δὲ ὑπερφίαλος
 καὶ ἀπηνής ἑρμηνεύων ὁ ποιητὴς ἐπάγει οἷα Ζεὺς κακὰ ἔργα πιφαύσκεται,
 ὅ ἐστι φάσκει ἢ φαίνει, ὡς καὶ ἀλλαχοῦ δηλοῦται. </comment>

<comment>
<ref>15.95</ref> Ὅτι τὴν Θέμιν
 ἄρχειν θεοῖς δαιτὸς ἐί̈σης ἡ Ἥρα θέλει, διδάσκουσα ὡς καὶ ἐν τοῖς πότοις








 
 σῴζεσθαι χρὴ τὸ δίκαιον, εἰς ὃ ἡ Θέμις ἀλληγορεῖται. διὸ καὶ ἰσομοιρίαν ἐν
 ταῖς θαλίαις στοχάζονται, ἵνα μὴ ἀτασθαλίαι γίνωνται. </comment>

<comment>
<ref>15.97 — 9</ref> Ὅτι
 κοινὴν λύπην δηλοῖ τὸ οὐδέ τί φημι πᾶσιν ὁμῶς θυμὸν κεχαρησέμεν, εἴ πέρ
 τις ἔτι νῦν δαίνυται εὔφρων. Καὶ ὅρα τὸ κεχαρησέμεν ἀντὶ τοῦ χαρῆναι
 ἀπὸ τοῦ χαρῶ χαρήσω, ἐξ οὗ καὶ τὸ κεχαρηότα νίκῃ. </comment>

<comment>
<ref>15.101</ref> Ὅτι καὶ
 ἐνταῦθα τὸ ὤχθησαν θεοί ἀντὶ τοῦ ἠχθέσθησαν, ὡς καὶ ἐν τῇ αʹ ῥαψῳδίᾳ,
 παρὰ τὸ ἄχθος, ἢ ἐμετεωρίσθησαν, ὡς ἀπὸ τοῦ ὄχθου, ὃς μετέωρος ὑπερῆρται
 τοῦ ὑπορρέοντος ὕδατος, ἢ ἐβαρύνθησαν ὡς οἷα ὄχθων αὐτοῖς ἐπικειμένων.
 ἐντεῦθεν δὲ λαβὼν Σοφοκλῆς ἔφη τὸ Οἰδίπους ὑψοῦ αἴρει θυμόν. Ὅρα
 δὲ καὶ ἐνταῦθα ποικιλίαν θαυμασίαν καὶ ἐξαλλαγὴν σχήματος. εἰπὼν γὰρ
 ὤχθησαν δ’ ἀνὰ δῶμα Διὸς θεοί, ἐφ’ οἷς ὁ Ζεὺς κακὰ ἔργα πιφαύσκεται,
 ἤγουν φαίνει, ἧς δὴ λέξεως χρῆσις καὶ ἐν τῷ Ζεὺς πιφαυσκόμενος τὰ ἃ κῆλα, 
 ἐπάγει περὶ Ἥρας ἣ δ’ ἐγέλασσε χείλεσιν, ἄλλον τρόπον φράσας τὸ ὤχθησε.
 Τὸ γὰρ γελάσαι χείλεσι μόνοις καὶ μὴ χανδὸν ἢ παντὶ προσώπῳ ἀλλὰ μηδὲ
 ὥστε μειδιάσαι, παρασῦραι δὲ μόνον αὐτὰ κατὰ τοὺς σεσηρότας, τὸν σαρδόνιον
 ὑποδηλοῖ γέλων, τὸν μετὰ δηγμοῦ καρδίας βαρυνομένης, οἷς ἄχθεταί τις,
 ἤτοι ὀχθεῖ, ὃς δὴ γέλως καὶ ἐν Ὀδυσσείᾳ δηλοῦται. </comment>

<comment>
<ref>15.102 s.</ref> Ἑρμηνεύων
 δὲ ὁ ποιητὴς τί ἐστι τὸ ἣ δ’ ἐγέλασσε χείλεσιν ἐπάγει οὐδὲ μέτωπον ἐπ'
 ὀφρύσι κυανέῃσιν ἰάνθη, ἤγουν διεχέθη, ἐθερμάνθη, καθὰ καὶ ὕδωρ ἐν χαλκῷ








 
 ἰαίνεται πυρὶ θερμαινόμενον. Ἰστέον δὲ ὅτι ἰαίνεσθαι, κατὰ τοὺς παλαιοὺς εἰπεῖν, τὸ τήκεσθαι, ἥδεσθαι, διαχεῖσθαι, μαλάσσεσθαι. Ὅρα δὲ ὅτι κἀνταῦθα
 ἔπαινος ὀφρύων τὸ κυανέας αὐτὰς εἶναι. </comment>

<comment>
<ref>15.103</ref> Ὅτι σημασίας μιᾶς πολλαχοῦ τὸ νεμεσῶ καὶ τὸ νεμεσῶμαι. δηλοῖ γὰρ τὸ μέμφομαί τινα. τοιοῦτον τὸ
 νεμέσηθέν τ’ ἐνὶ θυμῷ, ἤγουν ἐμέμψαντο, καὶ ἐνταῦθα τὸ πᾶσι νεμεσηθεῖσα, ἤγουν πάντας μεμψαμένη. </comment>

<comment>
<ref>15.104 — 9</ref> Ὅτι οἰκεῖον ῥηθῆναι ὑπό τινων
 ταπεινοτέρων περί τινος ὑπερέχοντος μέν, σκληροψύχου δὲ καὶ ἀμυντικοῦ,
 τὸ νήπιοι, οἳ τῷ δεῖνι μενεαίνομεν ἀφρονέοντες: ἠέ τί μιν μέμαμεν καταπαυσέμεν ἆσσον ἰόντες ἢ ἔπει ἠὲ βίῃ: ὃ δ’ ἀφήμενος οὐκ ἀλεγίζει οὐδ’ ὄθεται:
 φησὶ γὰρ κάρτεί̈ τε σθένεί̈ τε διακριδὸν εἶναι ἄριστος. τῷ ἔχετε, τουτέστι
 διὸ ἐπέχετε ἤγουν ἀνέχεσθε, ὅττι κεν ἄμμι, ἢ ὔμμι, κακὸν πέμπῃσιν ἑκάστῳ.
 Περὶ Διὸς δὲ καὶ ταῦτα ἡ Ἥρα φησὶ βαρυνομένη, ὁποῖον δή τι πέπλασται
 μυθικῶς τὸ ἐκείνης ἦθος. </comment>

<comment>
<ref>15.107</ref> Τὸ δὲ φησίν ἢ σκωπτικῶς ἐρρέθη, ἶσον
 ὂν τῷ οὐκ ἔστι σθεναρὸς ἀλλὰ λέγει, ἢ σεμνῶς ἀντὶ τοῦ θαρρούντως ἀποφαίνεται. </comment>

<comment>
<ref>15.108</ref> Τὸ δὲ διακριδόν, ἤγουν ἐκκρίτως, ἀναλογίας ἐστὶ τῆς
 τοῦ παρακλιδόν, ὃ ἐν Ὀδυσσείᾳ κεῖται, καὶ τῆς τοῦ νοσφιδόν. </comment>

<comment>
<ref>15.109</ref> Τὸ
 δὲ ὔμμιν ἑκάστῳ καινότερον μέν, ἶσον δὲ ὅμως ἐστὶν ἀντιπτωτικῶς καὶ
 ἀσφαλῶς τῷ ὑμῶν ἑκάστῳ. </comment>

<comment>
<ref>15.106 s.</ref> Ἰστέον δὲ καὶ ὅτι τὸ οὐκ ἀλεγίζει
 οὐδ’ ὄθεται τῆς αὐτῆς ἐννοίας ἐφίενται. </comment>

<comment>
<ref>15.108</ref> Οὕτω δὲ καὶ τὸ κάρτεί̈
 τε σθένεί̈ τε ὡς ταὐτόσημα παραλληλίζονται. </comment>

<comment>
<ref>15.110 — 4</ref> Ὅτι θέλουσα ἡ
 τοῦ μύθου Ἥρα συγκροῦσαι τῷ Διὶ̈ τὸν Ἄρην, ὁποῖα τὰ ἐκείνης, ἀγγέλλει
 ὀλωλέναι τὸν αὐτῷ φίλτατον υἱόν, τὸν Ἀσκάλαφον, ἐν μάχῃ, ὅν φησιν ὅν
 τουτέστιν ἴδιον, ἔμμεναι ὄβριμος Ἄρης, ὁ δὲ ἀκούσας θαλερὼ πεπλήγετο








 
 μηρὼ χερσὶ καταπρηνέεσσιν, ὅ ἐστιν οὐχ’ ὑπτίαις, ὀλοφυρόμενος δ’ ἔπος
 ηὔδα, ταῦτα δὴ ἅπερ ἴδιά ἐστι παντὸς ὑπερεκπλαγέντος ἐπὶ λυπηρῷ ἀκούσματι.
 </comment>

<comment>
<ref>15.115 — 20</ref> Τὸ δὲ ἔπος ἦν τοιοῦτον μὴ νῦν μοι νεμεσήσητε τίσασθαι τὸν
 τοῦ υἱοῦ φόνον, εἴ πέρ μοι, φησί, καὶ μοῖρα Διὸς πληγέντι κεραυνῷ κεῖσθαι
 ὁμοῦ νεκύεσσι μεθ’ αἵματι καὶ κονίῃσι. καὶ αὐτίκα ἵππους κέκλετο Δεῖμόν
 τε Φόβον τε ζευγνύμεν, αὐτὸς δ’ ἔντε’ ἐδύσατο παμφανόωντα, οἷα ἐρεθισθεὶς
 ἀφρόνως. </comment>

<comment>
<ref>15.121 — 4</ref> Ἔνθα κ’ ἔτι μείζων τε καὶ ἀργαλεώτερος ἄλλος πὰρ
 Διὸς ἀθανάτοισι χόλος καὶ μῆνις ἐτύχθη, κατά γε τὸ εἰκὸς τῆς Ὁμηρικῆς
 πλάσεως, εἰ μὴ Ἀθήνη, πᾶσι περιδδείσασα θεοῖσιν, ὦρτο μὲν ἐκ προθύρου,
 ἢ ὦρτο δι’ ἐκ προθύρου, λίπε δὲ θρόνον, ἔνθα θάασσε, καὶ ἐσωφρόνισε τὸν
 Ἄρην, ποιήσασα καὶ εἰποῦσα τὰ ῥηθησόμενα. Ἐν οἷς πάλιν φανήσεται, οἷον
 μὲν ὁ ἀλόγιστος Ἄρης, οἷον δὲ Ἀθηνᾶ ἡ καὶ πρόνοια, ἥτις οὐ μόνον ἄλλως
 τὸ δέον φρονεῖ, ἀλλὰ καὶ προνοεῖ, ὁποῖα ἔσται κακὰ εἰς κοινόν, εἰ μὴ ὁ Ἄρης
 ἡσυχάσει. Ἐν τούτοις δὲ καὶ διαφορὰ πάλιν φαίνεται ἤθους τοῦ κατὰ Ἥραν
 καὶ Ἀθηνᾶν. τῇ Ἥρᾳ μὲν γὰρ οὐδὲ νῦν εὐλόγιστον τὸ χολούμενον. καὶ δῆλον
 ἔκ τε ἄλλων, ὧν ἔφη, καὶ ἔνθα δὲ οὐ διακριδὸν ἄριστον εἶναι τὸν Δία εἶπεν,
 ἀλλ’ ὅτι ἐκεῖνός φησι τοιοῦτος εἶναι. ἡ Ἀθηνᾶ μέντοι χρηστολογοῦσα οὐδέν
 τι κατὰ τοῦ πατρὸς Διός φησιν. ἔτι δὲ ἡ μὲν Ἥρα ὑποκινεῖ τὸν Ἄρην εἰς
 ἔριν τῇ ἀναμνήσει τοῦ Ἀσκαλάφου, καὶ ἐρεθίζουσα λέγει ἠθικῶς, ὅτι φησὶν
 ἴδιον οὐ μὴν θετὸν αὐτῷ υἱὸν εἶναι ὄβριμος Ἄρης τὸν Ἀσκάλαφον, ἐπίτηδες
 εἰποῦσα καὶ τὸ φησί καὶ τὸ ὄβριμος, τοῦτο μὲν, ἵνα δηλώσῃ πρὸς ἰσχύος
 ἔχειν τὸν Ἄρην βοηθῆσαι τῷ υἱῷ, ἐκεῖνο δέ, ἵνα λέγῃ, ὡς νῦν δείξει, ἐὰν υἱός,
 ὥς φησιν, αὐτοῦ ὁ πεσὼν Ἀσκάλαφος, εἰ ἐπαμύνῃ αὐτῷ. ἄλλως γὰρ ἀγνοεῖται.
 καὶ ἔστι καὶ τοῦτο κακότεχνος δόλος τῇ Ἥρᾳ, δι’ οὗ τὸν Ἄρην ἐρεθίσασα
 μικροῦ ἂν κοινὸν κακὸν ἐφύτευσεν. </comment>

<comment>
<ref>15.117 s.</ref> Ἰστέον δὲ ὅτι πᾶς ὁ παρακινδυνεύων ἐν μάχῃ εἴποι ἂν τό: ἐγχειρήσω, εἰ καὶ χρεὼν κεῖσθαι ὁμοῦ
 νεκύεσσι, ὃ ἑτέρωθι νεκάδεσσιν ἐρρέθη, μεθ’ αἵματι καὶ κονίῃσιν. ἄλλως δὲ
 ἁπλῶς τὸ κεῖσθαι ὁμοῦ νεκύεσσι καὶ τὸ ἑξῆς ἐπὶ πτώματι ἁρμόζει μαχίμου
 νεκροῦ. </comment>

<comment>
<ref>15.119 s.</ref> Ἐπὶ δὲ καταπαύσει ὀργῆς οἰκεῖον τὸ ἔνθα μείζων τε καὶ







 
 ἀργαλεώτερος ἄλλος χόλος καὶ μῆνις ἐτύχθη, εἰ μὴ τόδε γέγονε. Καὶ ὅρα
 τὸ χόλος καὶ μῆνις, ἢ διεσταλμένα κατὰ σημασίαν, ὃ καὶ κρεῖττον εἰπεῖν, ἢ
 καὶ ἄλλως ληφθέντα ὡς ἰσοδύναμα, ὁμοίως τῷ πόλεμόν τε μάχην τε, καὶ
 θάνατόν τε μόρον τε. </comment>

<comment>
<ref>15.119</ref> Ἰστέον δὲ ὅτι τὸ ἵππους ἐκέκλετο Δεῖμόν
 τε Φόβον τε ζευγνύμεναι δοκεῖ παρανοηθὲν ὑπαγαγέσθαι τινὰς εἰς τὸ ἵππους
 Ἄρεος τὸν Δεῖμον καὶ τὸν Φόβον εἰπεῖν, ὡς καὶ προδεδήλωται. τὸ δ’ ἐστὶν
 οὐχ’ οὕτως ἔχον, ἀλλ’ οἱ μὲν ἵπποι ἐνταῦθα σιγῶνται τίνες ἦσαν, ὁ δὲ Δεῖμος
 καὶ ὁ Φόβος, υἱοὶ Ἄρεος καὶ ὀπαδοί, κελεύονται ζεῦξαι αὐτούς. </comment>

<comment>
<ref>15.124</ref> Τὸ
 δὲ θάασσεν ἀντὶ τοῦ ἐτέθειτο, ἐκάθητο. ἐξ οὗ καὶ θᾶκος ὁ θρόνος ὁ καὶ θῶκος,
 καὶ θακεῖν τὸ καθῆσθαι. Τὸ δὲ ἔνθα θάασσε κάλλους τι ἔχει, ὁποῖον καὶ
 πρὸ ὀλίγων τὸ ἦλθε θέουσα. </comment>

<comment>
<ref>15.123</ref> Τὸ δὲ περιδδείσασα θεοῖς Ἀττικόν
 ἐστι καὶ αὐτό. Ἀθηναῖοι γὰρ τὸ δεδιέναι καὶ τὰ κατ’ αὐτὸ δοτικῇ συντάσσουσιν, 
 ὅταν ἡ <rs type="waw">περι</rs> πρόθεσις προηγῆται αὐτῶν. τοιοῦτον γὰρ τὸ ἔδεισε δὲ περὶ
 ξανθῷ Μενελάῳ, καὶ τὰ ὅμοια. </comment>

<comment>
<ref>15.118</ref> Τὸ μέντοι μεθ’ αἵματι καὶ κονίῃσι
 πρόθεσιν ἔχει ἀντὶ προθέσεως. λέγει γὰρ ἐν αἵματι καὶ κονίαις. </comment>

<comment>
<ref>15.125 s.</ref>
 Ὅτι τὰ τῆς Ἀθηνᾶς ἐνταῦθα ἐπὶ τῷ Ἄρει τοιαῦτα τοῦ δ’ ἀπὸ μὲν κεφαλῆς
 κόρυθ’ εἵλετο καὶ σάκος ὤμων, ἔγχος δ’ ἔστησε στιβαρῆς ἀπὸ χειρός, ἢ ἐκ
 χειρός, ἑλοῦσα, χάλκεον. </comment>

<comment>
<ref>15.127 — 37</ref> Καὶ οὕτως ἀφοπλίσασα τὸν στιβαρόχειρα ἡ καὶ αὐτὴ δηλαδὴ τοιαύτη, εἶτα ἐπέεσσι καθάπτετο θοῦρον Ἄρηα,
 εἰποῦσα μαινόμενε, φρένας ἠλέ, διέφθορας: ἤ νύ τοι αὕτως οὔατ’ ἀκουέμεν
 ἐστί, νόος δ’ ἀπόλωλε καὶ αἰδώσ; οὐκ ἀί̈εις ἅ τέ φησιν ἡ Ἥρα; — ὅτι δηλαδὴ
 νήπιοι οἱ τῷ Διὶ̈ μενεαίνοντεσ — ἢ ἐθέλεις αὐτὸς μὲν ἀναπλήσας κακὰ πολλὰ
 ἂψ ἴμεν, ἤγουν ἐπανελθεῖν, Οὔλυμπόνδε καὶ ἀχνύμενός περ ἀνάγκῃ, αὐτὰρ τοῖς
 ἄλλοισι κακὸν μέγα πᾶσι φυτεῦσαι; αὐτίκα γὰρ Τρῶας μὲν ὑπερθύμους καὶ
 Ἀχαιοὺς λείψει, ὃ δ’ ἡμέας εἶσι κυδοιμήσων ἐς Ὄλυμπον, μάρψει δ’ ἐξείης ὅς τ'
 αἴτιος, ὅς τε καὶ οὐκί. </comment>

<comment>
<ref>15.142</ref> Καὶ οὕτως ἡ Ἀθηνᾶ τὸν Ἄρην σωφρονίσασα
 ἱδρύει αὖθις ἐν θρόνῳ, λόγοις περιγενομένη τοῦ ἀλόγου μέν, ἐπιπειθοῦς δὲ τῷ
 λόγῳ, παραμυθησαμένη δὲ σεμνῶς καὶ ἐπὶ τῷ υἱῷ Ἀσκαλάφῳ διὰ τῶν μετ'
 ὀλίγα ῥηθησομένων. Καὶ ὅρα ὅτι πραγματικῶς ἐν τοῖς ῥηθεῖσιν ἡρμήνευσε τὸ ἐν








 
 ἄλλοις ῥηθὲν τοῦ Ἄρεος ἀλλοπρόσαλλον. Πῶς γὰρ οὐκ ἂν ἀλλοπρόσαλλος
 φανείη, ὃς ἀκούσας τὸν Ἕλληνα υἱὸν Ἀσκάλαφον ὑπὸ τοῦ Πριαμίδου Δηϊφόβου
 ἀναιρεθέντα ὁρμᾷ προπετῶς τὸν φόνον τίσασθαι τοῦ υἱοῦ καὶ τῆς συμμαχίας
 οὕτω τῶν Τρώων ἀποστῆναι; Καὶ ἐποίησεν ἂν ὁ ποιητὴς οὕτω, εἰ μὴ ὤκνησε
 καὶ φανερῶς παραδειγματίσαι τὸ τοῦ Ἄρεος ἀλλοπρόσαλλον, καὶ οὐδὲ τοῖς
 Ἀχαιοῖς δεῖν ἔκρινε τοιοῦτον δοῦναι σύμμαχον. ἀρκεῖ γὰρ ἡ Ἀθηνᾶ συνέσεως προϊσταμένη, Ἄρης δὲ ἀποκληρωτέος μόνοις τοῖς βαρβάροις Τρωσί.
 Καὶ ἄλλως δὲ εἰπεῖν, οὐ θέλει Ὅμηρος ἐπὶ πλεῖον μύθοις μεστῶσαι μαχίμοις
 τοὺς τόπους τούτους τά τε ἄλλα, καὶ ὅτι οὐδὲ εὔπλαστον ἂν ἦν τὸ κατὰ τὸν
 Ἄρην τοῦτο ἐπεισόδιον, καὶ ὅτι πάνυ θορυβῶδες ἦν ἐν θεοῖς, καθὰ καὶ ὁ ποιητὴς
 διὰ τῆς Ἀθηνᾶς ἐπισημαίνεται, τὸ ἐν τοιαύτῃ σπουδῇ τοῦ Διὸς προσεξευρίσκεσθαι κατ’ αὐτοῦ πολλοὺς ἐρεθισμούς. εἰπεῖν δὲ ἄλλως ἐν ὀλίγῳ τὸ πᾶν, ἐνέφηνε
 μὲν Ὅμηρος, ὡς καὶ ἐνταῦθα δύναται μυθικῇ τερατολογίᾳ μεστῶσαι 
 τὴν ποίησιν, ἐθεώρησε δὲ διὰ τῆς ἐν αὐτῷ μεθοδικῆς Ἀθηνᾶς ἔξω καιροῦ
 τοῦτο εἶναι, οἷα ἐν τοῖς ἑξῆς μέλλων τοιαῦτά τινα διασκευάσασθαι κατὰ τὸ
 ἀρκοῦν. </comment>

<comment>
<ref>15.127</ref> Ὅρα δὲ καὶ ἐν τοῖς προκειμένοις τὸ καθάπτεσθαι μετὰ
 αἰτιατικῆς κείμενον. καθάπτετο γάρ, φησί, λόγοις θοῦρον Ἄρηα. Τὸ δὲ μαινόμενε καὶ ἑξῆς ἕως τοῦ κακὸν μέγα πᾶσι φυτεῦσαι παρῳδηθήσεταί ποτε
 ἢ παραποιηθήσεται πρὸς ἄνδρα, ὃς ἐξ ἰδίας ἀνοίας κοινὰ μελετᾷ τεύχειν κακά.
 Ἀστείως δὲ εἴρηται τὸ μαινόμενε πρὸς ἐπίτασιν τοῦ νήπιοι. δοκεῖ γὰρ ἡ
 Ἀθηνᾶ λέγειν, ὡς Ἥρα μὲν νήπιον ἂν ἐρεῖ τὸν Ἄρην μενεαίνοντα νῦν κατὰ
 Διός, ἐγὼ δὲ μαινόμενόν φημι αὐτόν, εἰ καὶ μετὰ τοιαύτην τῆς Ἥρας παραίνεσιν οὕτως αὐτὸς ἀφραίνει. </comment>

<comment>
<ref>15.135 — 7</ref> Τὸ δὲ αὐτίκα γὰρ τοὺς δεῖνα μὲν
 λείψει, ἡμᾶς δὲ ἥξει κυδοιμήσων, μάρψει δέ καὶ τὸ ἑξῆς, ἐπεξελεύσεώς ποθεν
 δριμείας ἔνδειξις. </comment>

<comment>
<ref>15.128</ref> Ἰστέον δὲ ὅτι τὸ ἠλέ, ὅ ἐστι πεπλανημένε, τὰς
 φρένας δηλαδή, καλῶς ὀξύνεται ὡς τὸ καλέ, εἴτε ἀποκοπὴν ἔπαθεν ἐκ τοῦ
 ἠλεέ εἴτε συγκοπήν. γίνεται δὲ παρὰ τὴν ἄλην, ὅ ἐστι πλάνην. Ἢ καὶ ἄλλως.
 ἠλέ ἀντὶ τοῦ φευκτέε, ὃν πάντες ἀλεόμεθα, ὅ ἐστιν ἐκφεύγομεν, ἢ παρὰ τὴν
 ἀλέην, ἵνα δηλοῖ τὸν θερμὸν καὶ θρασύν. Τὸ δὲ διέφθορας νῦν μὲν παθητικῶς
 κεῖται ἀντὶ τοῦ διεφθάρης, Ἀττικοὶ δὲ καὶ ἐνεργητικῶς φασιν ἀντὶ τοῦ
 διέφθειρας. </comment>

<comment>
<ref>15.129</ref> Τὸ δὲ νόος ἀπόλωλε διασαφητικόν ἐστι τοῦ ἦ δή σοι
 αὕτως οὔατ’ ἀκουέμεν ἐστίν. ὁ γὰρ μὴ νοῶν μάτην ἔχει ὦτα εἰς ἀκοήν. καὶ
 ἄλλως δὲ εἰπεῖν, ἔνθα νοῦς ἀπόλωλεν, ἐκεῖ μάτην ἐστὶν ἀκούειν. καὶ σημείωσαι







 
 ὅτι Ὅμηρος ἐνδέδωκεν ἀρχὴν τῷ εἰπόντι νοῦς ὁρῇ καὶ νοῦς ἀκούει. </comment>

<comment>
<ref>15.132</ref>
 Τὸ δὲ ἀναπλήσας οὐχ’ ἁπλῶς δηλοῖ τὸ ἀναπληρώσας, ἀλλὰ τὸ πολλάκις
 καὶ ὡς εἰπεῖν πάλιν καὶ πάλιν. ἔστι γὰρ καὶ τοιοῦτον σημαινόμενον τῆς <rs type="waw">ἀνα</rs> 
 προθέσεως, ὡς ἡ ἀνάκρισις δηλοῖ καὶ ὁ ἀναβαπτισμὸς καὶ τὰ τοιαῦτα. ὁ γοῦν
 ἐκπλήσας ἓν κακόν, εἶτα πάλιν ἕτερον καὶ αὖθις ἄλλο, κυρίως ἂν λέγοιτο
 ἀναπλῆσαι κακὰ πολλὰ κατὰ τὸν ποιητήν. </comment>

<comment>
<ref>15.134</ref> Τὸ δὲ κακὸν φυτεῦσαι
 οὐκ ἀπέοικε κακοζήλου. οὐ γὰρ κεῖται πρὸς τροπικὴν παραμυθίαν καὶ ἑτέρα
 τις λέξις γεωργική. δοτέον δὲ τοῦτο τῷ πολλῷ τῆς ποιήσεως χύματι. ὁ γὰρ
 ἐν σχεδιασμῷ πελαγίζων φράσοι ἄν ποτε καὶ τοιαῦτα. </comment>

<comment>
<ref>15.136</ref> Τὸ δὲ κυδοιμῆσαι εἴ τις ὡς ποιητικὴν λέξιν ἐκτρέπεται, ἀλλ’ ἐκεῖνος ἐνθυμείσθω τὸ
 κυδοιδοπᾶν, ὃ παρ’ ἑτέροις κεῖται, τραχύτερον τούτου ὂν καὶ δυσχρηστότερον.
 </comment>

<comment>
<ref>15.137</ref> Τὸ δὲ μάρπτειν οἱ παλαιοὶ Σχολιασταὶ κυριολεκτεῖσθαί φασιν ἐπὶ
 τοῦ χερσὶ συλλαμβάνειν. μάρη γάρ, φασίν, αἱ χεῖρες, ὅθεν καὶ εὐμαρές, τὸ
 εὐχερές, καὶ μάρνασθαι τὸ διὰ χειρὸς μάχεσθαι. οἱ τοιοῦτοι δὲ ἐν τῷ οὐδὲ
 χθόνα μάρπτε ποδοῖϊν εἴποιεν ἂν ἴσως παραχρηστικῶς ῥηθῆναι τὸ μάρπτειν.







 
 Ἰστέον δὲ καὶ ὅτι Ἀχιλλεὺς μέν που δεινὸς ἐρρέθη καὶ ἀναίτιον αἰτιάασθαι.
 τὸ δὲ καὶ μάρπτειν τὸν ἀναίτιον πάνυ σφοδρόν. </comment>

<comment>
<ref>15.112</ref> Τὸν δὲ ῥηθέντα τοῦ
 Ἄρεος υἱὸν Ἀσκάλαφόν φασιν εἰς Ἑβραίαν μετακομισθέντα τεθάφθαι, ἀφ'
 οὗ καὶ Σαμάρειαν κληθῆναι διὰ τὸ ἐκεῖ σᾶμα τὸν Ἄρην, τουτέστι σῆμα,
 ποιῆσαι τῷ υἱῷ. Δοκεῖ δὲ κατὰ τὴν ἀκαλήφην παράγεσθαι καὶ ὁ Ἀσκάλαφος
 πλεονασμῷ τοῦ <rs type="waw">σ1</rs> , ἵνα ᾖ παρὰ τὸ ἀκαλὸν καὶ τὴν ἁφὴν ἀκάλαφος ὁ τέρην τὸν
 χρόα καὶ εὐαφής. ἀκαλὸν δέ, φασίν, πραύ̈, μαλθακόν, ἄψοφον, ἥσυχον, ὅθεν
 καὶ ἀκαλαρρείτης ποταμός. </comment>

<comment>
<ref>15.139 s.</ref> Ὅρα δὲ καὶ ὡς ἐνταῦθα μὲν ἀορίστως
 περὶ Ἀσκαλάφου διὰ τῆς Ἀθηνᾶς φησιν ὁ ποιητής ἤδη γάρ τις τοῦδε βίην
 καὶ χεῖρας ἀμείνων ἢ πέφαται ἢ καὶ ἔπειτα πεφήσεται, τουτέστιν ἢ τέθνηκεν
 ἢ τεθνήξεται. ἐν δὲ τοῖς ἑξῆς ὡρισμένως ἐπὶ Πατρόκλῳ ἐρεῖ Ἀχιλλεὺς πρὸς
 Ἕκτορα κάτθανε καὶ Πάτροκλος, ὅς σέο πολλὸν ἀμείνων. τοῦτο δέ ποτε
 καὶ εἰς παραμυθίαν χρήσιμον ἐπὶ ἀρηϊφάτῳ νεκρῷ. </comment>

<comment>
<ref>15.141</ref> Τὸ δὲ ἀργαλέον
 πάντων ἀνθρώπων ῥῦσθαι γενεήν τε τόκον τε, ὃ ἐν τῷ τέλει κεῖται τῶν λόγων
 τῆς Ἀθηνᾶς, εὔχρηστον ῥηθῆναί ποτε πρὸς τὸν ἐθέλοντα πᾶσι βοηθεῖν, ὅπως
 ἂν καὶ τύχῃ. Συνῄρηται δὲ τὸ ῥῦσθαι ἀπὸ τοῦ ῥύεσθαι, οὗ θέμα τὸ ῥύω, ὃ
 πλεονασμῷ τοῦ <rs type="waw">ε</rs> ἐρύω γίνεται, ἐπενθέσει δὲ τοῦ <rs type="waw">ι</rs> εἰρύω. </comment>

<comment>
<ref>15.142</ref> Ὅτι
 παῦσίν τινα πολέμου δηλοῖ τὸ ἵδρυσε θρόνῳ ἔνι θοῦρον Ἄρηα. </comment>

<comment>
<ref>15.143 s.</ref>
 Ὅτι Ἶριν ἐνταῦθα εἰπὼν ὁ ποιητὴς ἐπάγει ἣ θεοῖσι μετάγγελος, οὐ μόνον
 ἐτυμολογῶν αὐτὴν κἀνταῦθα ὡς ἀπὸ τοῦ εἴρω, τὸ ἀγγέλλω, γινομένην, ἀλλὰ
 καὶ πρὸς σαφήνειαν καὶ γραμματικὴν διαστολήν. εἰπὼν γὰρ ὅτι καλέσατο
 Ἥρη Ἀπόλλωνα Ἶρίν τε, ἐπήγαγε τὸ ἣ θεοῖς ἄγγελος, ἵνα μὴ ἡ λεκτικὴ
 προφορὰ πλανήσῃ τινά, τὸ Ἶριν αἰτιατικὴν εἶναι τοῦ Ἥρη, κἀντεῦθεν φαίνοιτο
 καλοῦσα Ἥρη Ἥρην, ἤγουν ἡ Ἥρα ἑαυτήν. Τὸ δὲ μετάγγελος περιττὴν καὶ
 αὐτὸ ἔχει πρόθεσιν, καθὰ καὶ τὸ ἐπίουρος καὶ τὸ χαλεπὴ δὲ θεοῦ ἐπιμῆνις,








 
 καὶ ἐπιβουκόλος ἀνήρ, καὶ τὶς ἂν καταθνητῶν ἀνθρώπων, καὶ ἀνδρῶν
 κατατεθνειώτων. Εἰ δὲ γράφεται καὶ θεοῖσι μετ’ ἄγγελος, οὐκ ἂν εἴη
 ἀπῳδόν, ἵνα λέγῃ, ὅτι ἐν θεοῖς ἄγγελος ἡ Ἶρις. </comment>

<comment>
<ref>15.145 — 8</ref> Ὅτι ἐν ταῖς ἀγγελίαις παλιλλογεῖν εἰωθὼς ὁ ποιητὴς ὅμως ἐνταῦθα τὴν Ἥραν πάνυ βραχυλογοῦσαν ποιεῖ, ἐν οἷς τὰ ἐκ Διὸς ἀγγέλλει πρὸς Ἀπόλλωνα καὶ Ἶριν. Εἰποῦσα
 γὰρ ὅτι Ζεὺς ὑμᾶς εἰς Ἴδην κέλεται ἐλθεῖν ὅττι τάχιστα, οὐδέν τι πλέον
 προστίθησιν ἐκ τῶν πρὸς αὐτὴν ὑπὸ Διὸς εἰρημένων, ἀλλὰ μόνον ἀφ’ ἑαυτῆς
 λέγει τὸ αὐτὰρ ἐπὴν ἔλθητε Διός τ’ εἰς ὦπα ἴδησθε, ἔρδειν, ἤγουν πράττετε,
 ὅττι κεν, ἤτοι ὅπερ ἄν, κεῖνος ἐποτρύνῃ καὶ ἀνώγῃ. Αἴτιον δὲ τῆς τοιαύτης
 στενολεσχίας οὐ μόνον ὅτι μεμψιμοιρεῖ τῷ Διὶ̈ καὶ οὐδὲ μεμνῆσθαι τῶν ἐξ
 ἐκείνου ἐθέλει διὰ τὸ λυπηρόν, ἀλλὰ καὶ ὅτι οὐδὲ ἐνδέδωκεν αὐτῇ ὁ Ζεὺς
 ἀπαγγεῖλαι τὰ λαληθέντα, ἀλλὰ μόνον ἔφη κάλεσον δεῦρο ἐλθεῖν Ἶριν καὶ
 Ἀπόλλωνα, τὰ δὲ λοιπὰ ὡς ἐν κοινολογίᾳ ἐλάλησε. Διὸ καὶ εὐλαβεῖται τὸ
 μυστηριασθὲν εἰπεῖν, ὅπουγε οὐδ’ αὐτὸς ὁ Ζεὺς ἐν τοῖς ἑξῆς εἶπε τὰ προβουλευθέντα, τὸ θελητὸν δὲ μόνον εἰπὼν τῷ Ἀπόλλωνι, ἤγουν τὴν τῶν Ἑλλήνων
 φυγήν, τὰ ὕστερον ἐπ’ αὐτοῖς ἀγαθὰ ὡς ἐπικούρῳ τῶν Τρώων ἐπέκρυψεν,
 εἰπὼν ἐκεῖθεν δ’ ἐγὼ φράσομαι ἔργον τε ἔπος τε, ὡς Ἀχαιοὶ ἀναπνεύσωσι
 πολέμοιο. Καὶ ὅρα τὴν Ὁμηρικὴν κἀνταῦθα ποικιλίαν καὶ σύνεσιν τὴν περὶ
 τὰ πρακτέα καὶ μή, ἐξ ὧν ὁ ἀκροατὴς τὰ εἰς βίον ῥυθμίζεται. </comment>

<comment>
<ref>15.147</ref> Τὸ
 δὲ Διὸς εἰς ὦπα ἴδησθε διασαφητικόν ἐστι τοῦ ἔλθητε. οὐ γὰρ ἐξ ἀνάγκης
 τὸ πρός τινα ἐλθεῖν ταὐτόν ἐστι τῷ θεαθῆναι ἐκείνῳ. </comment>

<comment>
<ref>15.150</ref> Ὅτι ὠκύτητα
 ὑπερβολικὴν δηλοῖ τὸ τὼ δ’ ἀί̈ξαντε πετέσθην περὶ Ἀπόλλωνος λεχθὲν
 καὶ Ἴριδος. </comment>

<comment>
<ref>15.152</ref> Ὅτι καὶ ἐνταῦθα ἡ <rs type="waw">ἀνα</rs> πρόθεσις δοτικῇ συντάσσεται
 ἐν τῷ εὗρον Κρονίδην ἀνὰ Γαργάρῳ ἄκρῳ ἥμενον, ἤγουν ἄνω τοῦ Γαργάρου
 ἀκρωτηρίου. Ποῦ δὲ τὸ Γάργαρον καὶ διὰ τί οὕτω καλεῖται, προδεδήλωται.
 </comment>

<comment>
<ref>15.153</ref> Ὅτι ἐν τῷ ἀμφὶ δέ μιν θυόεν νέφος ἐστεφάνωτο, ἤγουν κύκλῳ
 περιεῖχε τὸν Δία, θυόεν λέγει τὸ εὐῶδες ἀπό τε τῶν ἐκ γῆς ἀνθέων, ὁποῖα
 τὰ ἐαρινά, καὶ τοῦ ὁμοίου κατὰ τὴν Ἥραν μύρου, ἵνα νέφος εὔοδμον περιστέφῃ








 
 τὸν ἀέρα Δία, τὸν κατωτέρω δηλαδὴ καὶ περὶ ἡμᾶς. ἄλλως γὰρ κατὰ τοὺς
 φυσικοὺς τὰ ὀκτὼ σταδίοις ὑπερέχοντα τῆς γῆς ὕψη οὐ νεφελίζονται. Τὸ δὲ
 Ὁμηρικὸν τοῦτο ἐστεφανῶσθαι καὶ τῷ Διονυσίῳ ἐν τῷ κατ’ αὐτὸν περιηγητικῷ προοιμίῳ ἐχρησίμευσεν. Ἰστέον δὲ ὅτι σημειοῦνται οἱ παλαιοί, ὡς
 Ὅμηρος τῷ ἐκ μεταφορᾶς ὁμοιώματι σημαινόμενος εἰδέναι τὸν στέφανον
 οἷον ἐν τῷ νῆσος, ἣν περὶ πόντος ἀπείρητος ἐστεφάνωται, καὶ πάντῃ γάρ
 σε περὶ στέφανος πολέμοιο δέδῃεν, ὅμως οὐδέ τινας εἰσήγαγεν ἐστεφανωμένους. Ὅτι δὲ θύος, ἐξ οὗ τὸ θυόεν, οὐ μόνον θυμίαμα δηλοῖ, εἰς ὃ ὑπούργουν
 τὰ παρὰ τοῖς παλαιοῖς θυμιατήρια, ἀλλὰ καὶ θῦμα, ὅθεν καὶ ὁ θυοσκόος, δῆλον
 καὶ αὐτὸ ἐκ τῶν παλαιῶν. </comment>

<comment>
<ref>15.154 — 6</ref> Ὅτι ἀποδοχὴ ἐπ’ ἀγγέλοις τὸ πάροιθεν
 ἐλθόντε τοῦ δεῖνος στήτην: οὐδέ σφωϊν, ἤγουν οὐδ’ αὐτοῖς, ἰδὼν ἐχολώσατο
 θυμῷ, ὅττι οἱ ὦκα ἐπέεσσι πειθέσθην. Καὶ ὅρα τὸ οὐκ ἐχολώσατο θυμῷ ταὐτὸν ὂν καταφατικῶς, ὡς καὶ προεσημειώθη, τῷ ἡδύνθη, ἀπεδέξατο. </comment>

<comment>
<ref>15.159</ref>
 Ὅτι παραίνεσις ἀγγέλῳ πρέπουσα τὸ πάντα τάδ’ ἀγγεῖλαι, μηδὲ ψευδάγγελος
 εἶναι, εἰ μὴ ἄρα δηλαδὴ ὁ λαλῶν τῷ ἀγγέλῳ μεταστρέψει τι ἐκ μετανοίας,
 ὡς ὁ Ποσειδῶν ποιήσει ἐν τοῖς ἑξῆς, ἢ καί τι νοήσει ὕστερον κρεῖττον. τότε
 γὰρ τῶν μὲν προτέρων ἐπιλήσεται ὁ ἄγγελος, ἐρεῖ δὲ ἃ ὕστερον ἤκουσεν,
 ἐσθλὰ τηνικαῦτα ποιῶν κατὰ τὸ ἐσθλὸν καὶ τὸ τέτυκται, ὅτ’ ἄγγελος αἴσιμα
 εἰδῇ. Τὸ δὲ ἀγγεῖλαι καὶ εἶναι ἀντὶ τοῦ ἀπάγγειλον εἴρηται καὶ ἀντὶ τοῦ ἔσο.
 Τὸ δὲ ἀγγεῖλαι καὶ τὸ ψευδάγγελος σὺν τῷ ἐτυμολογικοῦ εἶναι τρόπου
 ἔχει τι καὶ ἀστεῖον. ἄγγελος μὲν γὰρ ἁπλῶς παρὰ τὸ ἀγγεῖλαι, καθ’ ὃ πρὸ
 βραχέων εἴρηται τὸ ἥ τε θεοῖσι μετάγγελος. οὐ χρὴ δὲ τὸν ἀπολύτως ἄγγελον
 συντιθέναι εἰς ψευδάγγελον ἑαυτόν. </comment>

<comment>
<ref>15.161</ref> Ὅτι ἅλα δῖαν ἢ τὴν μεγάλην
 λέγει κατὰ τοὺς παλαιούς, ἢ ὑγρὰν παρὰ τὸ διαίνειν, ἢ φοβερὰν παρὰ τὸ δέος 
 ἢ παρὰ τὸ δίω, τὸ φοβοῦμαι, ὡς καὶ δῖα, φασί, Χάρυβδις, ἡ δεινή. </comment>

<comment>
<ref>15.162 — 8</ref>
 
 
 Ὅτι τὰ ἐνταῦθα λεχθέντα ὑπὸ τοῦ Διὸς πρὸς τὸν Ποσειδῶνα ῥηθήσεταί ποτε
 σφοδρῶς ὑπό τινος ἀνδρειοτέρου καὶ πρεσβυτέρου πρὸς τὸν μὴ τοιοῦτον,
 ἐθέλοντα δὲ καταφρονεῖν τοῦ κρείττονος. Εἰσὶ δὲ τοιαῦτα εἰ δέ μοι οὐκ ἐπέεσσιν
 ἐπιπείσεται ἀλλ’ ἀλογήσει, φραζέσθω δή 'πειτα, ἤγουν δὴ ἔπειτα, κατὰ








 
 φρένα καὶ κατὰ θυμόν, μή μ’ οὐδὲ κρατερός περ ἐὼν ἐπιόντα ταλάσσῃ, ὅ ἐστι
 τλήσεται, μεῖναι: ἐπεί ἕο, τουτέστιν αὐτοῦ, φημὶ βίῃ πολὺ φέρτερος
 εἶναι καὶ γενεῇ πρότερος: τοῦ δ’ οὐκ ὄθεται φίλον ἦτορ ἶσον ἐμοὶ φάσθαι,
 ἤγουν ἰσηγορῆσαι ἢ ἀντειπεῖν, τόν τε στυγέουσι καὶ ἄλλοι. Ἐν τούτοις δὲ
 τὸ μὲν βίῃ πολὺ φέρτερος δέους ἐστὶ ποιητικόν, τὸ δὲ γενεῇ πρότερος,
 ἤγουν τῷ τῆς ἡλικίας χρόνῳ, αἰδοῦς. καὶ ὅρα ὅτι ἀρχικῶς ἀπὸ τοῦ δεινοτέρου
 ἀρξάμενος καὶ πικρῶς εἰπών, ὅμως ὑπογλυκαίνει τὴν φράσιν ἠρέμα παρίσοις
 τῷ φέρτερος καὶ πρότερος. </comment>

<comment>
<ref>15.162</ref> Τὸ δὲ ἀλογήσει προϋπάρχον αὐτοῦ
 ἔχον τὸ λογίζω καὶ πρὸ αὐτοῦ τὸ λόγος ἐλέγχει τοὺς παρασημειουμένους, ὡς ὁ
 ποιητὴς τὸ λέγειν μὲν οἶδε, τὸ δ’ ἐξ αὐτοῦ ὄνομα τὸν λόγον οὐκ οἶδε. </comment>

<comment>
<ref>15.164</ref>
 Τὸ δὲ ταλάσσῃ, ῥηθὲν καὶ πρὸ τούτων, πρωτότυπόν ἐστι τοῦ κατὰ συγκοπὴν
 τλῶ τλήσω. </comment>

<comment>
<ref>15.167</ref> Τὸ δὲ ἶσον ἐμοὶ φάσθαι ἀπὸ τοῦ ἐλάττονος μὲν ἐπιχειρεῖ,
 μέγα δέ τοι δηλοῖ. εἰ μὴ γὰρ τολμητέον ἶσόν τινι φάσθαι, πολλῷ πλέον μηδὲ
 πρᾶξαι. Τὸ δὲ στυγέουσιν ἀντὶ τοῦ φρίσσουσιν, οὐ μὴν μισοῦσιν. ὀκνήσῃ
 γὰρ ἂν ἄρχων ὁμολογεῖν μισητὸς ἅπασιν εἶναι. Ἐν δὲ τῷ καὶ ἄλλοι δοκεῖ
 μὲν ἐκ περιττοῦ κεῖσθαι ὁ <rs type="waw">και</rs> σύνδεσμος, ἐστὶ δ’ ἄλλως εἰπεῖν, ὅτι αἰνίττεται,
 ὡς καὶ αὐτὸς ὁ Ποσειδῶν, καθὰ καὶ ἄλλοι, δέδιε τὸν Δία, εἰ καὶ θρασύνεταί
 ποτε κατ’ αὐτοῦ. </comment>

<comment>
<ref>15.170 — 2</ref> Ὅτι τὴν Ἶριν κατιοῦσαν ἐκ τοῦ ὄρους τῆς
 Ἴδης εἰς τὸ ναύσταθμον νιφάδι ἢ χαλάζῃ εἰκάζει, εἰπὼν ὡς δ’ ὅτ’ ἂν ἐκ νεφέων
 πτῆται νιφὰς ἠὲ χάλαζα ψυχρὴ ὑπαὶ ῥιπῆς αἰθρηγενέος Βορέαο, ὣς κραιπνῶς
 μεμαυῖα διέπτατο ὠκέα Ἶρις. Καὶ ὅρα τὸ πέτεσθαι καὶ ἐπὶ νιφάδος λεχθέν,
 ἣν σφοδρὸς ἐλαύνει ἄνεμος. ἄλλως γὰρ οὐ πάνυ προσφυὴς ἡ λέξις νιφάδι ἠρέμα
 κατιούσῃ. </comment>

<comment>
<ref>15.171</ref> Αἰθρηγενὴς δὲ καὶ αἰθρηγενέτης Βορρᾶς ἢ διότι αἶθρον
 γίνεσθαι ποιεῖ, αἶθρος δὲ τὸ ψύχος, ὡς τὸ αἴθρῳ καὶ καμάτῳ δεδμημένος,
 ἢ καὶ ἀπὸ τοῦ πλεονάζοντος, ὁ αἰθρίαν ποιῶν ἐν τῷ διασκιδνάναι τὰ καθ’ ἡμᾶς
 ἐκ Νότου νέφη, εἰ καὶ ἄλλως ἐκ νεφέων κατάγων ποτὲ νιφάδα καὶ χάλαζαν
 τὸν ῥηθέντα αἶθρον ποιεῖ. </comment>

<comment>
<ref>15.172</ref> Τοῦ δὲ ἔπτατο ἐστὶ καὶ μέσος δεύτερος
 ἀόριστος ἐπτόμην, ὅθεν τὸ πτέσθαι, ὡς καὶ ἀλλαχοῦ δηλοῦται. ἀμφοῖν δὲ
 δοκεῖ ἐκγενέσθαι τὸ ἐὰν πτῶμαι, ὅ ἐστι πετάσω, οὗ τρίτον τὸ πτῆται νιφάς.
 </comment>

<comment>
<ref>15.174 s.</ref> Ὅτι καὶ τὸ ἀγγελίην τινά τοι ἦλθον δεῦρο φέρουσα συγχέει
 τὴν παρασημείωσιν τοῦ ἐπὶ ἀψύχων φορτίων τὸ φέρειν λέγεσθαι. Ἐκ δὲ τοῦ
 Ὁμηρικοῦ τούτου τόπου τὴν ἀγγελιαφόρον οἱ ὕστερον συνέθεντο. Περιπέφρασται δὲ τὸ ἀγγελίην τινά τοι ἦλθον φέρουσα ἀντὶ τοῦ ἀγγελῶ τί σοι,







 
 τουτέστι λόγῳ προφορικῷ ἐρῶ, ἐξ οὗ καὶ Ἶρος καὶ Ἶρις, ὡς δεδήλωται.
 </comment>

<comment>
<ref>15.176 s.</ref> Ὅτι εἰρηνικὸν τὸ παυσάμενόν σε κέλευσε μάχης ἠδὲ πολέμοιο
 ἔρχεσθαι μετὰ φῦλα τῶν δεῖνα, </comment>

<comment>
<ref>15.179</ref> ἀνάπαλιν δὲ τὸ ἠπείλει καὶ κεῖνος
 ἐναντίβιον πολεμίζων ἐνθάδ’ ἐλεύσεσθαι. Ὅτι ὁ Ποσειδῶν μὴ ἔχων ἀρνεῖσθαι τὸ βίῃ φέρτερον καὶ γενεῇ πρότερον αὐτοῦ εἶναι τὸν Δία, ὃ διὰ τῆς Ἴριδος
 αὐτῷ ἠγγέλθη, προβάλλεται κατὰ τῆς βίας τὸ τῆς φύσεως καὶ τοῦ γένους
 ὁμότιμον, εἶτα καὶ αὐτὸ τὸ δίκαιον προϊσχόμενος ἐκτίθεται τὸν ἀδελφικὸν
 λαχμόν, καθ’ ὃν κλῆρον τὰ κατὰ κόσμον ἔλαχον οὗτός τε καὶ ὁ Ζεὺς καὶ ὁ
 Ἅιδης, ἐξ οὗ διδάσκει δέον εἶναι δι’ ἀταραξίαν καὶ ὁμονοητικὴν εὔνοιαν
 κλήρῳ γίνεσθαι τὰς διανομάς, καὶ μηδένα τῆς εὐκληρίας, ἤτοι τῆς περὶ τὸν
 κλῆρον εὐτυχίας, φθονεῖν. </comment>

<comment>
<ref>15.185 s.</ref> Εἰσὶ δὲ ἃ λέγει ὁ Ποσειδῶν τοιαῦτα ὢ πόποι, ἦ ῥα, ἤγουν ὄντως δή, ἀγαθός περ ἐὼν ὑπέροπλον ἔειπεν, εἴ μ’ ὁμότιμον
 ἐόντα βίῃ ἀέκοντα καθέξει, ὃ δὴ παντὶ συγγενεῖ οἰκεῖον εἰπεῖν καθ’ ἑταίρου
 βιαίου συγγενοῦς. </comment>

<comment>
<ref>15.187 — 99</ref> Εἶτα ἐπάγει δικαιολογικῶς τὸ τρεῖς γάρ
 τ’ ἐκ Κρόνου εἰμέν, ἤγουν ἐσμέν, ἀδελφεοί, οὓς τέκετο Ῥέα, Ζεὺς καὶ ἐγώ,
 τρίτατος δ’ Ἀί̈δης ἐνέροισιν ἀνάσσων, τριχθὰ δὲ πάντα δέδασται, ἕκαστος
 δ’ ἔμμορε τιμῆς. ἤτοι ἐγὼν ἔλαχον πολιὴν ἅλα ναιέμεν αἰεί, παλλομένων,
 Ἀί̈δης δ’ ἔλαχε ζόφον ἠερόεντα, Ζεὺς δ’ ἔλαχ’ οὐρανὸν εὐρὺν ἐν αἰθέρι καὶ
 νεφέλῃσι. γαῖα δ’ ἔτι ξυνὴ πάντων καὶ μακρὸς Ὄλυμπος. τῷ ῥα, ἤγουν διό,
 καὶ οὔ τι Διὸς βέομαι φρεσίν, ἀλλὰ ἕκηλος, καὶ κρατερός περ ἐών, μενέτω
 τριτάτῃ ἐνὶ μοίρῃ. χερσὶ δὲ μή τί με πάγχυ κακὸν ὣς δειδισσέσθω: θυγατέρεσσιν γάρ κε καὶ υἱάσι κέρδιον, ἢ βέλτερον, εἴη ἐκπάγλοις ἐπέεσσιν ἐνισσέμεν,
 οὓς τέκεν αὐτός, οἳ ἕθεν ὀτρύνοντος ἀκούσονται καὶ ἀνάγκῃ. καὶ τοιαῦτα
 μὲν ὁ Ποσειδῶν. </comment>

<comment>
<ref>15.200 — 3</ref> Ἐπεὶ δὲ ὁ λόγος δριμὺς ἔν τε τῷ ὑπέροπλον
 ἔειπε, καὶ ἐν τοῖς μετὰ τὸ λάχος, ἐρωτᾷ ἡ μυθικὴ Ἶρις οὕτω γὰρ δή τοι,
 γαιήοχε, τόνδε φέρω Διὶ̈ μῦθον, ἀπηνέα τε κρατερόν τε, ἤ τι μεταστρέψεισ;
 στρεπταὶ μέν τε φρένες ἐσθλῶν, οἱονεὶ λέγουσα ὡς, εἰ μὲν ἀγγείλω τὰ ἀληθῆ,
 τραχεῖς οἱ λόγοι, εἰ δ’ αὐτὴ ἐγὼ παρατρέψω πρὸς τὸ ἱλαρώτερον, ψευδαγγέλου
 τοῦτό γε. οὐ χρὴ δέ, ὡς καὶ ὁ Ζεὺς παρῄνεσέ μοι, ψευδάγγελον εἶναι. </comment>

<comment>
<ref>15.204</ref>
 Εἶτα καὶ ἐκφοβοῦσα γοργῶς καὶ σεμνῶς ἐπάγει οἶσθα ὡς πρεσβυτέροισιν 








 
 Ἐριννύες αἰὲν ἕπονται. </comment>

<comment>
<ref>15.206 — 17</ref> Καὶ ὁ Ποσειδῶν ἑαυτοῦ γενόμενος
 καὶ τὴν Ἶριν ἀποδεξάμενος ὡς μάλα τοῦτο ἔπος νημερτὲς ἢ κατὰ μοῖραν
 εἰποῦσαν, καὶ εἰπὼν γνωμικῶς, ὅτι ἐσθλὸν καὶ τὸ τέτυκται, ἤγουν ἀγαθὸν
 καὶ τοῦτό ἐστιν, ὅτ’ ἄγγελος αἴσιμα εἰδῇ, μεταστρέφεται καί φησιν ἀλλὰ
 τόδ’ αἰνὸν ἄχος κραδίην καὶ θυμὸν ἱκάνει, ὅπποτ’ ἂν ἰσόμορον καὶ ὁμῇ πεπρωμένον αἴσῃ νεικείειν ἐθέλῃσι χολωτοῖσιν ἐπέεσσιν. ἀλλὰ νῦν μὲν νεμεσσηθεὶς
 ὑποείξω, ἄλλο δέ τοι ἐρέω καὶ ἀπειλήσω τό γε θυμῷ: αἴ κεν ἄνευ ἐμέθεν καὶ
 Ἀθηναίης ἀγελείης Ἥρης Ἑρμείω τε καὶ Ἡφαίστοιο ἄνακτος Ἰλίου αἰπεινῆς
 πεφιδήσεται, οὐδ’ ἐθελήσῃ ἐκπέρσαι, δοῦναι δὲ μέγα κράτος Ἀργείοισιν, ἴστω
 τοῦθ’ ὅτι νῶϊν ἀνήκεστος χόλος ἔσται. Καὶ ὅρα ὅπως ὁ Ποσειδῶν ἐπὶ τοσοῦτον
 τρέπει τὸν λόγον εἰς τὸ μαλακώτερον, οὐχ’ οὕτω διὰ δειλίαν ὅσον κατὰ σύνεσιν,
 ὥστε καὶ ἀθετεῖσθαι δι’ αὐτὸ στίχους ἓξ ἀπὸ τοῦ ἄλλο δέ τοι ἐρέω καὶ ἀπειλήσω ἕως τοῦ ἀνήκεστος χόλος ἔσται. ἥ τε γὰρ ἀπειλή, φασί, τοῦ Ποσειδῶνος
 ἀνηθοποίητος, ἀπαιτοῦσα τὸν Δία τὸ ἐξ ἀνάγκης ἐσόμενον, τὴν τῆς Ἰλίου
 δηλαδὴ ἅλωσιν, ἐφ’ ᾗ οὐδεὶς πάντως ἀνήκεστος ἔσται χόλος. καὶ ἄλλως δέ,
 φασί, πρὸς τί τὰ τῆς ἀπειλῆς τῷ ἤδη καταπεισθέντι καὶ εἰπόντι, ὅτι νεμεσσηθεὶς ὑποείξω; καὶ οἱ μὲν ἀθετοῦντες τοὺς τοιούτους στίχους ποιείτωσαν τὸ
 ἑαυτῶν. Ὁ δὲ ποιητὴς ἦθος ἀληθῶς μιμεῖται ἐνδόξου ἀνδρὸς συνετοῦ, θυμουμένου μὲν καὶ σεμνῶς θέλοντος ἀπειλεῖσθαι, μὴ ἔχοντος δέ τι φοβερὸν ἀσφαλῶς
 εἰπεῖν, ἀλλ’ ἐν σχήματι ἀπειλῆς μόνα τὰ πρὸς ἀσφάλειαν λέγοντος. Περὶ δὲ
 τῆς Ὁμήρῳ δοκούσης ἐνταῦθα τοῦ παντὸς διανομῆς φασιν οἱ παλαιοὶ τοιαῦτα.
 Ζεὺς μέν ἐστιν ὁ διοικῶν τὰ πάντα λόγος ἢ τὸ ἡγεμονικὸν τοῦ κόσμου, παρὰ
 τὸ ζῆν. τοῦ ζῆν γὰρ αὐτοὺς αἴτιος. ἔλαχε δὲ τὰ ἄνω διὰ τὸ ὡσαύτως ἀεὶ ἔχον
 τῆς τῶν οὐρανίων διατάξεως, ἔνθα καὶ τὸν τῆς προνοίας εἱρμὸν περιγράφουσί







 
 τινες. Ἢ Ζεὺς καὶ ἄλλως πᾶς ὁ ὑπὲρ γῆς ἀήρ, ὅ τε φωτιζόμενος ἀπὸ γῆς
 ἕως νεφῶν καὶ ὁ ὑπὲρ τὰ νέφη, ὃν καὶ οὐρανὸν ὀνομάζει, ὁ ἄχρι τῆς ζώνης
 τῶν πλανήτων, οὗ καὶ πύλας τὰ νέφη ἐν ἄλλοις εἶπεν ὁ ποιητής. πᾶς δὴ ὁ
 τοιοῦτος ἀὴρ Διὶ̈ ἔλαχε διὰ τὸ αἰθέριον ἔξαρμα. καὶ τοιοῦτος μὲν ὡς
 ἐν ὀλίγῳ εἰπεῖν ὁ Ζεύς. Ποσειδῶν δὲ τὸ συνέχον αἴτιον τὴν θάλασσαν, ἐπεὶ
 
 
 πόσεως αἴτιος διὰ τοὺς ποταμοὺς καὶ τὰ λοιπὰ ὕδατα, ἃ ἐκ θαλάσσης διηθούμενα ἐκρέουσιν, ἀφ’ ἧς καὶ οἱ ὑετοὶ πότιμοι καὶ αὐτοὶ ὄντες ἄναμμα ἔχουσι.
 διὸ καὶ οἱ Ἀττικοὶ τὸν περὶ χειμερίους τροπὰς μῆνα Ποσειδεῶνα καλοῦσιν,
 ὡς Ἀνακρέων μεὶς μὲν δὴ Ποσειδηί̈ων ἕστηκε, νεφέλαι δ’ ὕδατι βαρύνονται,
 ἄγριοι δὲ χειμῶνες παταγοῦσι. καὶ τοιοῦτος μὲν καὶ ὁ Ποσειδῶν. Ἀϊδωνεὺς
 δὲ καὶ Ἀί̈δης ὁ ὑπὸ γῆν λέγεται ἀήρ, παρὰ τὸ ἄω, τὸ πνέω, καὶ αὐτός, καθὰ
 καὶ ὁ ἁπλῶς ἀήρ. οὐ γὰρ μόνον ψυχάς, φασί, συνέχει, αἵ εἰσι πνεύματα, ἀλλὰ
 καὶ καρποῖς αἴτιός ἐστιν αὐξήσεως, ἀφ’ ὧν τὸ ζῆν καὶ τὸ ἀναπνεῖν, οὗ ἐμφαντικὴ
 καὶ ἡ ὄμπνια Δημήτηρ. διὸ καὶ Ζεὺς λέγεται καταχθόνιος. Ἢ καὶ ἄλλως,
 Ἀί̈δης ὀνομάζεται παρὰ τὸ μὴ ὁρᾶσθαι, ὃν οὐκ ἔστιν ἰδεῖν, ἢ καὶ διὰ τὸ ἀφανεῖς
 ποιεῖν τοὺς ὑπὸ γῆν γενομένους. Καὶ τοιοῦτοι μὲν οἱ κατ’ ἰδίαν κλῆροι τοῖς








 
 τρισὶ Κρονίδαις. Ἡ δὲ γῆ κοινὴ πάντων καὶ ὁ περὶ αὐτὴν ὀρεινὸς Ὄλυμπος
 διὰ τὸ μὴ ἄκρατον αὐτὰ καθ’ αὑτὰ ἔχειν τὸ εἶναι μηδὲ τοῖς λοιποῖς στοιχείοις
 ἀνεπίμικτον. Ἔστι γὰρ ἐν αὐτῇ κλῆρος καὶ τῷ Ποσειδῶνι διὰ τὸ ἔχειν ὕδωρ
 ἐν κοιλίαις ἀχανέσιν, ἐξ ὧν καὶ σείεσθαί φασιν αὐτήν. διὸ καὶ τὸν Ποσειδῶνα γακίναν καὶ ἐννοσίγαιον καὶ ἐνοσίχθονα λέγεσθαι. μᾶλλον μὲν οὖν,
 διότι τὸ ὕδωρ αὐτῇ ἐμπεριέχεται, ᾗ καὶ συνεσφαίρωται, καὶ διότι δὲ ὑγρῷ
 συνέχεται, ὅθεν καὶ Ποσειδῶν γαιήοχος, ὡς ἄν τις εἴποι, συνεκτικὸς γῆς,
 γῆν συνέχων. ἀλλὰ δὴ καὶ τῷ Διὶ̈ ἀέρι μέτεστι τῆς γῆς. αἵ τε γὰρ ἐξ ἀέρος
 βολαὶ ἐπὶ γῆν ἀφίενται, καὶ ἀὴρ δέ ἐστιν ὑπ’ αὐτῇ, ὡς δηλοῖ τά τε ἄλλα ἠρεμαῖα
 ὑπόγεια πνεύματα, ναὶ μὴν καὶ τὰ βίαια, ἐν οἷς καὶ τὰ τυφωνικά. καὶ αἰθὴρ
 δὲ Ζεὺς οὐκ ἀπόκληρός ἐστι τῆς γῆς. ἔχει γάρ τι καὶ πυρὸς ἡ γῆ, ὃ πολὺ πολλαχοῦ ὑποσμύχεται κατ’ αὐτήν, καὶ τοῦτο τὰ θερμὰ ἐκφαίνουσιν ὕδατα. Καὶ
 οὕτω μὲν κοινὴ πάντων ἡ γῆ, δι’ αὐτὴν δὲ κοινὸς καὶ τὸ ὄρος, ὁ Ὄλυμπος,
 ὡς ἐρρέθη. συναφὴς γάρ ἐστι καὶ αὐτὸς τῇ γῇ, καὶ οἰκητήριον πάντων θεῶν
 κατὰ τὸν μῦθον. Εἰ δὲ γῆν εἰπών, ἧς μέρος ὁ Ὄλυμπος, ἰδίᾳ ἐξεφώνησεν
 αὐτόν, πολλαχοῦ μὲν οὕτω ποιεῖ Ὅμηρος, τοῖς ὅλοις τὰ λόγου ἄξια μέρη διὰ
 σαφήνειαν συνεκφωνῶν. ἔστι δὲ καὶ ἐν Ὀδυσσείᾳ τοιοῦτον σχῆμα, ἔνθα χωρίζων
 τῆς Ἰθάκης τὸ κατ’ αὐτὴν ὄρος φησὶν Ἰθάκην εὐδείελον, ἐν δ’ ὄρος αὐτῇ
 Νήριτον. καὶ τοιαῦτα μὲν καὶ ταῦτα. Ἰστέον δὲ ὅτι ἐκ τοῦ ἀλλὰ ἕκηλος καὶ
 κρατερός περ ἐὼν μενέτω ἐν τοῖς αὐτοῦ, καὶ ἑξῆς ἕως τέλους τοῦ προσεχῶς
 ῥηθέντος Ὁμηρικοῦ χωρίου, πολλὰ κεῖνται παρῳδηθῆναι δυνάμενα ἐπὶ προσώπων, ἃ δοκοῦσιν ὑπὸ μειζόνων πάσχειν τι παρὰ τὸ δίκαιον, ὥσπερ τὰ τοῦ
 λαχμοῦ χρησιμεύσειεν ἂν ἐπὶ συγγενῶν ποτε ἀνομοίως ἐχόντων ἐν διανομαῖς.
 </comment>

<comment>
<ref>15.185</ref> Ὑπέροπλον δὲ οὐ μόνον τὸ θρασύ, ἀλλ', ὥς φασιν οἱ παλαιοί, καὶ τὸ
 ὑπὲρ ἑαυτόν, ἐκ μεταφορᾶς τῶν μεγάλων ὅπλων καὶ μὴ ἀναλογούντων τοῖς
 σώμασιν, Ὅπως δ’ ἂν ἔχοι σημασίας ἡ λέξις, οὐ πρέπει ἀγαθὸν ἄνδρα ὑπέροπλα
 λέγειν. Ὅρα δὲ ὡς οὐ μόνον ἔργον ὑπέροπλον, ἀλλ’ ἰδοὺ καὶ ἔπος ὑπέροπλον.







 
 </comment>

<comment>
<ref>15.186</ref> Τὸ δὲ ἀέκοντα καθέξει δοκεῖ βίας εἶναι ὁρισμός. βία γὰρ ἡ ἀκούσιος
 κατοχή, καὶ ἄλλως δὲ εἰπεῖν, τὸ ἀέκοντα διασαφητικόν ἐστι τοῦ βίη. </comment>

<comment>
<ref>15.187</ref>
 Τὸ δὲ τρεῖς γάρ τ’ ἐκ Κρόνου γράφεται καὶ δίχα προθέσεως τρεῖς γάρ
 τε Κρόνου καὶ ἐξακούεται τὸ υἱοί. Κρόνος δὲ καὶ Ῥέα ὅτι εἰς χρόνον καὶ
 ὕλην τὴν ἀρχέγονον ἀλληγοροῦνται, δῆλον. ἀφ’ ὧν τὰ κατὰ κόσμον, ὡς Ἑλληνικὸς λόγος ληρεῖ, ὥσπερ καὶ τὸ παρά τισι Κρόνον τὸν κόρον, ἤτοι νέον καὶ
 καθαρὸν νοῦν, λέγεσθαι κατὰ ἀλληγορίαν ἠθικήν. Τὸ δὲ οὓς τέκετο Ῥέα
 δι’ εὐσυνταξίαν πρόσκειται, ἵνα μή τις παίξῃ ἐν τῷ τρεῖς γάρ τε Κρόνου
 ἐσμὲν ἀδελφοί, τὸ διῃρημένον συνθεὶς καὶ εἰπὼν ὅτι τρεῖς ἀδελφοὶ Κρόνου
 ὁ Ζεὺς καὶ οἱ λοιποί. προστεθὲν γὰρ τὸ οὓς τέκε Ῥέα διεῖλεν, ἵνα λέγῃ ὅτι
 τρεῖς ἐσμεν ἀδελφοί, οὓς ἔτεκε Ῥέα, ὥστε εἶναι αὐτοὺς Κρόνου υἱούς, οὗ
 γυνὴ Ῥέα. εἰ δὲ δοτική ἐστι τὸ Ῥέα, ἔτι καλλίων ἐστὶν ἡ προσθήκη, ἵνα λέγῃ
 ὅτι τρεῖς ἐσμεν ἀδελφοί, οὓς τέκεν ὑπὸ τῇ Ῥέᾳ ὁ δηλωθεὶς Κρόνος. Ἰστέον
 δὲ ὅτι ὁ στίχος, οὗ ἐν τῷ τέλει κεῖται τὸ οὓς τέκετο Ῥέα, εἰ καὶ εἰς τρίβραχυν
 πόδα δοκεῖ καταλήγειν, ἀλλ’ οὖν εἰς δάκτυλον λογίζεται, οἷα τοῦ ῥῶ ἐκτείνοντος τὴν πρὸ αὐτοῦ συλλαβήν, ὡς καὶ ἐν τῷ ἄλλοι δὲ ῥινοῖς, ἄλλοι δ’ αὐτοῖσι
 βόεσσι. καὶ γίνεται οὕτως ὁ στίχος μακροσκελὴς κατὰ τὸ καὶ πὺξ ἀγαθὸν
 Πολυδεύκεα. εἰ δὲ γράφεται οὓς τέκε Ῥέα κατά τινα τῶν ἀντιγράφων,
 μυουρίζεται τὸ ἔπος κατὰ τὸ ὡς ἴδον αἰόλον ὄφιν. εἰ δ’ ἴσως εὕρηταί που
 οὓς τέκε Ῥείη ἀπαθῶς ἔχει ὁ στίχος. χρῆσις δὲ τῆς τοιαύτης Ῥείης ἐν τοῖς
 πρὸ τούτων. δῆλον δὲ ὅτι ἐν διφορήσει πολλαχοῦ φαμεν καὶ τέκε καὶ τέκετο.
 </comment>

<comment>
<ref>15.188</ref> Τὸ δὲ ἐνέροις ἀνάσσων ἐτυμολογίαν ὑπολαλεῖ τοῦ Ἀί̈δου, ὃς ἀήρ
 ἐστιν ἀϊδής, ὅ ἐστιν ἀφανής. οὗ ἐνδεικτικὸν τὸ ἐνέροις ἀνάσσων, ὃ δηλοῖ








 
 τοὺς ὑπὸ ἔραν, ὅ ἐστι γῆν, ἐξ οὗ τὸ νέρτερον κατὰ ἔλλειψιν τοῦ <rs type="waw">ε</rs> , καθὰ καὶ
 σὺν ἄλλοις καὶ ἐκ τοῦ ἐς κόρακας τὸ σκορακίζειν γίνεται, καὶ ἐκ τοῦ ἐς κέαρ
 βάλλειν τὸ σκερβόλλειν, κωμικὴ αὕτη λέξις. </comment>

<comment>
<ref>15.191</ref> Τὸ δ’ αὐτὸ ἐνδείκνυται
 σαφέστερον καὶ ἐν τῷ Ἀί̈δης ἔλαχε ζόφον ἠερόεντα. ταὐτὸν γὰρ Ἀί̈δης
 καὶ ζόφος ἠερόεις. </comment>

<comment>
<ref>15.189</ref> Ἐν δὲ τῷ πάντα δέδασται ἢ συνήθως παρέλκει
 τὸ πάντα, ὥσπερ σὺν ἄλλοις καὶ ἐν τῷ ἐννέα πάντα τάλαντα, ἢ ἀντὶ τοῦ τὰ
 πλεῖστα λέγεται. οὐ γὰρ ἀληθῶς πάντα δέδασται, εἴπερ ἡ γῆ ἔτι κοινή. Ἔμμορε
 δὲ τὸ ἐκ μοίρας ἔτυχεν, ὡς ἐκ τοῦ μείρω μερῶ μέμορα κατὰ μέσον παρακείμενον, καὶ ὑπερθέσει ἔμμορα. προκλητικὸν δὲ τὸ ἔμμορε τοῦτο τοῦ λαχεῖν,
 ὡς καὶ τὸ δέδασται. δασμοῦ γὰρ καὶ μοίρας ἔφεσις τὸ λαγχάνειν ἐξεῦρε. </comment>

<comment>
<ref>15.190</ref>
 Τὸ δὲ λαχεῖν τρὶς εἶπεν ἐπιμείνας κἀνταῦθα διὰ τὸ τῆς λέξεως καίριον, ἐγὼ
 ἔλαχον, Ἀί̈δης ἔλαχεν, Ζεὺς ἔλαχεν. ἐπεὶ δὲ καὶ ὁ πάλος σύστοιχός
 ἐστι τῷ λαγχάνειν, ἐνέφηνεν αὐτὸν διὰ τοῦ παλλομένων. </comment>

<comment>
<ref>15.192</ref> Τὸ δὲ ἐν
 αἰθέρι καὶ νεφέλῃσι διασαφητικόν ἐστι τοῦ οὐρανοῦ. </comment>

<comment>
<ref>15.193</ref> Ἐν δὲ τῷ
 γαῖα δ’ ἔτι ξυνὴ πάντων ὑπαινίττεται μυθικῶς ὁ Ποσειδῶν, ὡς οὐ δικαίως
 τοῦ κοινοῦ πράγματος ἀπείργεται. </comment>

<comment>
<ref>15.194</ref> Τὸ δὲ βέομαι φρεσίν, ᾧ δὴ
 οὐκ ἂν χρήσαιτό τις πεζογραφῶν, τὸ θέμα ἐστίν, ἐξ οὗ ἡ βία παράγεται. Δηλοῖ
 γὰρ τὸ βιάζομαι ἢ βιασθήσομαι. δύναται δὲ δηλοῦν καὶ τὸ βαίνω, ἵνα λέγῃ
 ὁ Ποσειδῶν, ὅτι οὐκ ὀφείλω βαίνειν, ὅποι ποτὲ βουλὴ ταῖς Διὸς φρεσί. Τὸ
 δὲ καὶ κρατερός περ ἐὼν μενέτω ἐν τῇ κατ’ αὐτὸν μοίρᾳ καὶ ἑξῆς ἕως τοῦ
 ἀκούσονται καὶ ἀνάγκῃ ἀρκεῖσθαι παραινεῖ τοὺς οἰκοδεσποτοῦντας τοῖς
 ἑαυτῶν. </comment>

<comment>
<ref>15.197 s.</ref> Ἔνθα καὶ τὸ ἐνίσσειν δοτικῇ συνέταξεν, εἰπὼν θυγατράσι
 καὶ υἱοῖς ἐνισσέμεν, ὅ ἐστι κακολογίαν ἐπάγειν. διὸ πρόσκειται τὸ ἐκπάγλοις ἐπέεσσι. Τὸ δὲ οὓς τέκεν αὐτός, ἐν ᾧ καὶ τὸ θῆλυ γένος αἱ θυγατέρες
 ἐξακούονται, ἀκρίβεια λόγου ἐστίν. οὐ γὰρ πάσῃ ἁπλῶς θυγατρὶ καὶ υἱῷ
 παντὶ ἐπιπλήττομεν, ἀλλὰ τοῖς ἡμῶν αὐτῶν, ὅτε χρή. ἴσως δὲ δριμέως καὶ
 λαγνείαν Διὸς παραλαλεῖ ὡς οἷα τέκνων ἀγέλας ἔχοντος. </comment>

<comment>
<ref>15.199</ref> Τὸ δὲ
 ἀκούσονται καὶ ἀνάγκῃ ἐντρέπει τὸν Δία διὰ τοῦ πολιτικοῦ ἔθους ὡς υἱῶν,
 οὐ μὴν ἀδελφῶν, ἀνάγκῃ πειθομένων. </comment>

<comment>
<ref>15.196 — 8</ref> Σημείωσαι δὲ εἰς παίδευσιν








 
 καὶ ὡς εἰπὼν ὁ Ποσειδῶν τὸ χερσὶ δὲ μή τί με πάγχυ κακὸν ὣς δειδισσέσθω,
 τουτέστι μή με ὡς δειλὸν ἐκφοβείτω, καὶ ὀφείλων ἐπαγαγεῖν, ὡς οὐδὲ γὰρ
 ἐγὼ ἀγεννῶς ἔχω πρὸς ἔνστασιν ἤ τι τοιοῦτον, ὅμως αὐτὸ μὲν ἐσίγησεν ἐπιεικῶς,
 ἔτρεψε δὲ τὸν λόγον ἀσφαλέστερον εἰς τὸ χρῆναι τὸν Δία τοῖς αὐτοῦ τέκνοις
 ἀπειλεῖσθαι χειρῶν ἐπιβολήν. </comment>

<comment>
<ref>15.201</ref> Ἐν δὲ τῷ οὕτω γὰρ δή τοι, γαιήοχε,
 σκοπητέον, εἰ μὴ παρέλκει ὁ <rs type="waw">γαρ</rs> σύνδεσμος. οὐδὲν γὰρ αἰτιολογεῖ. </comment>

<comment>
<ref>15.202</ref>
 Τὸ δὲ φέρω Διὶ̈ μῦθον οὐδὲ νῦν ἐπὶ ἀψύχου φορτίου τίθεται, ἀλλ’ ἁπλῶς ἐπὶ
 τοῦ ἄγειν, ἐξ οὗ καὶ ὁ ἄγγελος. Τὸ δὲ ἀπηνέα τε κρατερόν τε τεχνικὸς
 χαρακτήρ ἐστι τοῦ κατὰ τὸν Ποσειδῶνα λόγου. </comment>

<comment>
<ref>15.203</ref> Τὸ δὲ μεταστρέψεις ἀντὶ τοῦ μεταθήσεις, μεταποιήσεις. ἡ δὲ μεταφορὰ ἐκ σωμάτων, ἃ
 στρεφόμενα χροιὰν ἑτέραν προφαίνουσι. Τὸ δὲ στρεπταὶ φρένες ἐσθλῶν ἐστὶ
 μὲν γνωμικόν, νοεῖ δὲ ἀπὸ κοινοῦ τὰ ἐσθλά, ἵνα ᾖ λέγων, ὅτι οἱ ἐσθλοὶ μεταστρέφονται ἐπὶ τὰ ἐσθλά, ἐκ τῶν φαύλων δηλαδή, ὡς αἱ τῶν φαύλων πρὸς τὰ
 φαῦλα, ἃ δὴ σιγᾷ ἡ Ἶρις διὰ τὸ σεμνόν, ἵνα μὴ δόξῃ ἀφροσύνην ὀνειδίζειν τῷ
 Ποσειδῶνι διὰ τὸ αὐτοῦ ἔνδοξον. </comment>

<comment>
<ref>15.204</ref> Ὅθεν οὐδὲ εἶπεν, ὅτι οἶσθα κρείττονά
 σου τὸν Δία, ἀλλ’ ἐκ τοῦ ἀφθονήτου γήρως ἐπιχειροῦσα ἔφη γνωμικῶς, ὅτι
 τοῖς πρεσβυτέροις Ἐριννύες ἕπονται, ὡς εἴπερ ἔφη, ὅτι ὑπὲρ τῶν γηραιοτέρων
 ἡ θεόθεν δίκη ἐστίν, ἢ ὅτι νεμεσῶσιν αἱ Ἐριννύες, εἴπερ τοῖς πρεσβυτέροις
 οἱ νεώτεροι ἐπίκεινται. Τίνες δὲ αἱ Ἐριννύες, καὶ ὡς τιμωρητικαὶ δαίμονες,
 καὶ ὅτι ἀπὸ τοῦ ἐρευνᾶν τὴν κλῆσιν ἔχουσιν, ἢ ἀπὸ τῆς ἔρας, ἤγουν ἐκ τοῦ
 ὑπὸ γῆν νέεσθαι, καὶ εἴ τι ἄλλο, ζητητέον ἐν ἄλλοις. Ὅρα δὲ καὶ τὸ διττὸν
 τοῦ Ἐριννύες ἕπονται. Ὀρέστῃ μὲν γὰρ ἐπὶ κακῷ ἕπονται, διώκουσαι ὡς
 μητροφόντην, πρεσβυτέροις δὲ βλαπτομένοις ἐπ’ ἀγαθῷ ἕπονται,
 δορυφοροῦσαι οἷον καὶ ἀμύνουσαι. Ἔσται δέ ποτε σκωπτικὸς ὁ λόγος ἀστείως
 καὶ ἐπὶ πρεσβύτου τινὸς κακοποιοῦ, ὡς τοῦ κακοποιεῖν ἐφεπομένου δῆθεν
 τοῖς τοιούτοις. Ἄλλως μέντοι τὸ καθ’ Ὅμηρον τὰς Ἐριννύας ὑπὲρ τῶν πρεσβυτέρων εἶναι δριμέως εἶπεν ἡ Ἶρις. ἐμφαίνει γὰρ τραχυνθέντα νῦν πλέον ἤπερ
 ἐχρῆν τὸν Ποσειδῶνα. εἰ γὰρ μὴ ὡς ἀρχόμενον ὑπεικτέον ἄρχοντι, ἀλλὰ κἂν
 γοῦν ὡς ἀδελφῷ πρεσβυτέρῳ, ὃ δὴ καὶ ἐντρέπει τὸν Ποσειδῶνα, ἐπαινετὸν
 ὅμως καὶ οὕτως ὄντα, εἴγε καθ’ Ἡσίοδον ἐσθλὸς κἀκεῖνος ὃς εὖ εἰπόντι
 πίθηται. </comment>

<comment>
<ref>15.207</ref> Τὸ δὲ ἐσθλὸν καὶ τὸ τέτυκται, ὅτ’ ἄγγελος αἴσιμα εἰδῇ








 
 ἀντὶ τοῦ ἀγαθόν ἐστι καὶ τὸ συνετὸν εἶναι τὸν ἄγγελον. πολλὰ γὰρ καὶ αὐτὸς
 κατορθοῖ. διὸ καὶ Εὐριπίδης φησὶν ἐν ἀγγέλῳ γὰρ κρυπτὸς ὀρθοῦται λόγος,
 καὶ Πίνδαρος δὲ ἔφη ἄγγελον ἐσθλὸν τιμὰν μεγίστην πράγματι παντὶ φέρειν.
 Τὸ δὲ εἰδῇ φανερῶς δηλοῖ περισπώμενον εἶναι ῥῆμα τὸ εἰδῶ, ἐξ οὗ καὶ ὁ
 εἰδήμων καὶ ἡ εἴδησις. </comment>

<comment>
<ref>15.208 — 10</ref> Τὸ δὲ ἀλλὰ τόδ’ αἰνὸν ἄχος κραδίην καὶ
 θυμὸν ἱκάνει καὶ ἑξῆς ἕως τοῦ χολωτοῖς ἐπέεσσιν εἴποι ἄν τις κακόν τι
 ἀκούων ἐκ τοῦ δοκοῦντος εἶναι ὁμοίου. </comment>

<comment>
<ref>15.211</ref> Ὁ δ’ αὐτὸς εἰ θέλοι ἐπιεικεύσασθαι πρὸς τὸ ἀκουσθέν, ἐρεῖ ἂν καὶ τὸ ἀλλὰ νῦν μὲν νεμεσηθεὶς ὑποείξω,
 καὶ ἑξῆς δὲ </comment>

<comment>
<ref>15.213 — 7</ref> τὸ εἰ δὲ τόδε γένηται ἴστω τοῦθ', ὅτι ἡμῖν ἀνήκεστος
 χόλος ἔσται. </comment>

<comment>
<ref>15.209</ref> Ἐν τούτοις δὲ τὸ ὁμῇ πεπρωμένον αἴσῃ παράφρασίς ἐστι τοῦ ἰσόμορον ἤγουν ἰσόμοιρον, ὃν ὁμότιμον φθάσας εἶπεν. εἰ δ'
 ἴσως τὸ ἰσόμορον οὐκ ἐκ μοίρας ἀλλ’ ἐκ μόρου σύγκειται, σημείωσαι τὸν μόρον
 τοῦτον οὐκ ἐπὶ κακῷ κείμενον. Τὸ δὲ πεπρωμένον αἴσῃ, ὅ ἐστι πεπερατωμένον, συντετελεσμένον, δηλοῖ ὡς πεπρωμένον ἁπλῶς εἰπεῖν ἐλλιπές ἐστι, τὸ
 δέ γε ἐντελὲς πεπρωμένον αἴσῃ τοιᾷδε ἢ τοιᾷδε. </comment>

<comment>
<ref>15.210</ref> Τὸ δὲ νεικείειν
 χολωτοῖς ἐπέεσσιν πρὸς διαστολὴν εἴρηται τοῦ ἄλλως νεικεῖν, οἷον μαχίμως.
 δῆλον γάρ, ὡς νεῖκος καὶ ὁ πόλεμος λέγεται. Χολωτὸν δὲ ἔπος τὸ ὀργίλον,
 ἀστείως οὕτως ὀνομασθέν, ἵνα ὥσπερ ὁρατὸν τὸ ὑποκείμενον τῇ ὁράσει, καὶ
 ὀσφραντὸν τὸ τῇ ὀσφρήσει, οὕτως εἴη καὶ χολωτὸν ἔπος, ὃ ὑπόκειται τῷ χόλῳ,
 οἷα μὴ νοὸς γεννῶντος αὐτὸ ἀλλὰ χόλου. </comment>

<comment>
<ref>15.213 s.</ref> Ἰστέον δὲ καὶ ὅτι ἐνταῦθα
 ὡς ἐν κεφαλαίῳ ἐκθέμενος τοὺς συμμαχοῦντας τοῖς Ἀχαιοῖς, οἵπερ εἰσὶ
 Ποσειδῶν, Ἀθηνᾶ, Ἥρα, Ἑρμῆς, Ἥφαιστος, καὶ οἷον μόνον κατάλογον
 αὐτῶν ποιησάμενος, ὕστερον ἀντιτάξει αὐτοὺς τοῖς τῶν Τρώων ἐπικούροις
 καὶ ποιήσει ἐκεῖ ἃ βούλεται. </comment>

<comment>
<ref>15.214</ref> Τὸ δὲ Ἑρμείω δῆλον ἤδη ἐν ἄλλοις
 γέγονεν ὡς ἀπὸ τετρασυλλάβου Ἰωνικοῦ συνεκόπη τοῦ Ἑρμείεω, καθὰ καὶ
 τὸ Βορέω ἐκ τοῦ Βορέεω δι’ εὐφωνίαν. </comment>

<comment>
<ref>15.215</ref> Τὸ δὲ πεφιδήσεται ἢ
 μέσος μέλλων ἐστὶν ἐκ τοῦ φιδῶ κατὰ διπλασιασμὸν Ἰωνικόν, ἢ μετ’ ὀλίγον
 μέλλοντα δηλοῖ. </comment>

<comment>
<ref>15.217</ref> Τὸ δὲ ἀνήκεστος χόλος ἔσται ἁπαλῶς μὲν ἔχει
 τά γε εἰς ἀπειλήν, ἄλλως δὲ ἀληθῶς. λυπήσεται γὰρ κατὰ ἀδελφοῦ ἰδιοπραγοῦντος ἀδικούμενος ὁ Ποσειδῶν καὶ χόλον ἀνήκεστον πείσεται. ἔνθα ὅρα
 καὶ τὸ ἀνήκεστος. ὡς ἐπὶ νόσου γὰρ δεινῆς τοῦ χόλου ἐρρέθη αὐτό. </comment>

<comment>
<ref>15.218</ref>








 
 Ὅτι τὸ ὣς εἰπὼν λίπε λαὸν Ἀχαιϊκόν, δῦνε δὲ πόντον, πόθεσαν δ’ ἥρωες
 Ἀχαιοί ἐν στερήσει ἀγαθοῦ βοηθοῦ παρῳδηθήσεταί ποτε. Ἥρωας δὲ κἀνταῦθα
 πάντας λέγει τοὺς ἐπὶ Ἴλιον στρατεύσαντας, οὐ μόνον σεμνύνων ἐκείνους,
 ἀλλ’ ἅμα καὶ οἰκτιζόμενος, εἰ τοιοῦτοι ὄντες δεινὰ πείσονται παρ’ ἀξίαν.
 Ἰστέον δὲ ὅτι ἐν τοῖς εὐθὺς ἐφεξῆς οὐκ ἄλλως τὸν Ἀπόλλωνα Ζεὺς ἔπεμψε
 Τρωσὶ βοηθόν, εἰ μὴ ὁ Ποσειδῶν ἀνεχώρησεν εἰς τὸ ἑαυτοῦ λάχος, ἵνα μὴ τὸν
 νεώτερον Ἀπόλλωνα πρεσβυτέρῳ ἀντεπεξαγάγῃ, ὑφ’ οὗ αὐτὸς ὡς πρεσβύτερος
 τιμᾶσθαι ἀξιοῖ. </comment>

<comment>
<ref>15.219</ref> Ὅρα δὲ τὸ πόθεσαν, ἐξ οὗ ὁ ἐν Ὀδυσσείᾳ κύων
 ἀπόθεστος, ὅ ἐστι μὴ ποθούμενος. πολλαχοῦ δὲ φαίνεται, ὡς οὐ μόνον ποθῶ
 ποθήσω, ἀλλὰ καὶ ποθέσω. </comment>

<comment>
<ref>15.222 — 8</ref> Ὅτι ὁ διὰ τὸ ἀκίνδυνον ἀποδεξάμενος τὴν τοῦ ἐχθροῦ ἀναχώρησιν δύναται εἰπεῖν τὸ ἤδη μὲν ὁ δεῖνα οἴχεται
 ἀλευάμενος χόλον αἰπὺν ἡμέτερον: μάλα γάρ κε μάχης ἐπύθοντο καὶ ἄλλοι.
 ἀλλὰ τόδε ἠμὲν ἐμοὶ πολὺ κέρδιον ἠδέ οἱ αὐτῷ ἔπλετο, ὅττι πάροιθε νεμεσσηθεὶς ὑπόειξε χεῖρας ἐμάς, ἐπεὶ οὔ κεν ἀνιδρωτί γ’ ἐτελέσθη. Τί δὲ ἂν ἐτελέσθη
 οὐ λέγει ὁ ταῦτα περὶ Ποσειδῶνος εἰπὼν Ζεύς, ἢ διὰ θυμὸν ἢ ὅτι καὶ ἄλλως
 δῆλόν ἐστιν. ἐτελέσθη γὰρ ἂν ἡ πρὸς ἀλλήλους ξυμβολὴ οὐκ ἀνιδιτί, φορτικὴ
 ἐσομένη καὶ ἀμφοτέροις. Σεμνύνει δέ πως τοῦτο τὸν Ποσειδῶνα ὡς ἰσοπαλῆ
 ἀδελφῷ Διί̈. οὐ γὰρ κρατερῶς ἀπεφήνατο κατ’ ἐκείνου ὡς μέγα τι κακὸν
 πεισομένου εὐχερῶς οὕτω καὶ ἀπόνως, ἀλλ’ ὡς τῆς ἔριδος ἀμφοῖν ἱδρῶτα
 ἐκθλιψούσης διὰ τὸ ἐν ἑκατέροις γενναῖον. </comment>

<comment>
<ref>15.224</ref> Ὅρα δὲ τὸ ἐπύθοντο
 γενικῇ καὶ νῦν συνταχθέν, ὡς καὶ ἐν Ὀδυσσείᾳ καὶ ἐν ἄλλοις. δῆλον δὲ ὅτι
 σφοδρὸν παριστᾷ πόλεμον τὸ μάλα γάρ κε μάχης ἐπύθοντο καὶ ἄλλοι. Καὶ
 δοκεῖ ὁ ποιητὴς ὑπολαλεῖν ὡς, εἴπερ ἐπλάσθη μάχη Διὸς ἐριβρεμέτου καὶ
 ἐριγδούπου καὶ Ποσειδῶνος τοῦ κατὰ τὴν πολύφλοισβον καὶ ἠχήεσσαν θάλασσαν, πάντως ἂν ὁ διασκευάζων ῥήτωρ τὸ πλάσμα μεγαλοφώνως ἔμελλε διαχειρίσασθαι τὴν ὑπόθεσιν καὶ ὡς ἐχρῆν ἐπὶ Διὶ̈ καὶ Ποσειδῶνι, τοῖς στοιχειακοῖς, οἷς ἡ κατ’ ἀλλήλων στάσις οὐδὲν ἠρεμαῖον ἔχει, ὡς καὶ λανθάνειν,
 ἀλλ’ ἐξάκουστος λίαν γίνεται, ὡς καὶ αἱ παραβολαὶ δηλοῦσιν αἱ λαμβανόμεναι
 ἀπ’ αὐτῶν. </comment>

<comment>
<ref>15.227</ref> Τὸ δὲ νεμεσηθείς ἀντὶ τοῦ εὐλαβηθεὶς τὴν νέμεσιν.
 </comment>

<comment>
<ref>15.228</ref> Τὸ δὲ χεῖρας ἐμάς μετὰ τοῦ νεμεσσηθείς συντακτέον μᾶλλον
 ἤπερ μετὰ τοῦ ὑπόειξεν. </comment>

<comment>
<ref>15.224 s.</ref> Ἐν τούτοις δὲ κεῖται καὶ τὸ ἐνέρτεροι
 ἐντελῶς, ἐξ οὗ κατὰ ἀφαίρεσιν τὸ νέρτεροι, ὡς καὶ ἐκ τοῦ ἔνερθεν τὸ νέρθεν.
 Φησὶ γὰρ ἐπύθοντο καὶ ἄλλοι, οἵπερ ἐνέρτεροί εἰσι θεοί, οὓς καὶ ἑρμηνεύων
 φησὶ Κρόνον ἀμφὶς ἐόντες, τὸν ταρταρωθέντα, ὡς ἀλλαχοῦ δηλοῦται. </comment>

<comment>
<ref>15.229 s.</ref>
 Ὅτι ἐγκελεύεται Ζεὺς Ἀπόλλωνι λαβεῖν αἰγίδα καὶ κατασείειν ἐπὶ φόβῳ







 
 τῶν Ἀχαιῶν. Φησὶ γὰρ ἀλλὰ σύ γ’ ἐν χείρεσσι λάβ’ αἰγίδα θυσανόεσσαν,
 τήν, ἤγουν ἥντινα, μαλ’ ἐπισείων φοβέειν, ἤγουν ἐκφόβει, ἥρωας Ἀχαιούς.
 καὶ ὅρα ὅτι καὶ Ἀπόλλων αἰγίδα χειρίζεται. Ἔστι δὲ αὕτη ἢ τοῦ Διὸς μόνου,
 δοθεῖσα νῦν σιωπηρῶς τῷ Ἀπόλλωνι, ἢ χαρισθεῖσα καθάπαξ αὐτῷ ἐκεῖθεν
 μυθικῶς, ὡς ἐν τοῖς ἑξῆς φαίνεται. ἐπεὶ κατὰ ἀλληγορίαν οὐκ ἄνευ Ἀπόλλωνος
 ἡ τοῦ Διὸς αἰγὶς ἀποτελεῖται. Τὰ γὰρ κατὰ τὸν ἀέρα ἐπαιγίσματα καὶ φόβητρα
 ἐξ ἀναθυμιάσεών εἰσιν, ἃς Ἀπόλλων ἥλιος ἀνάγων δοκεῖ τὴν αἰγίδα κοινοῦσθαι τῷ Διί̈. Ὅτι δὲ ἡ αἰγὶς οὐχ’ ὅπλον ἦν πληκτικόν, ἀλλά τι ἑτεροῖον
 ἔναμμα ὁ μῦθος αὐτὴν ἐσκεύασε πρὸς ἐκφόβησίν τινων, δῆλον καὶ ἐξ ὧν ἐνταῦθα ἐπισείων αὐτὴν ὁ Ἀπόλλων, οὐ μὴν βάλλων ἢ ἄλλως πλήττων, φοβήσει
 ἥρωας Ἀχαιούς. ὅπερ ἔχει τι οἴκτου, εἴπερ οἱ ἥρωες ἀγεννῶς εἴξουσι τοῖς
 πολεμίοις. </comment>

<comment>
<ref>15.231 — 3</ref> Ἰστέον δὲ ὅτι κεῖται καὶ ἐνταῦθα σχῆμα γοργὸν προεκθετικὸν τῶν ἐφεξῆς ἐν ἐπιτομῇ τῶν πρὸ μικροῦ εἰρημένων πρὸς Διὸς κατὰ
 προέκθεσιν. Φησὶ γὰρ ὁ Ζεὺς τῷ Φοίβῳ σοὶ δ’ αὐτῷ μελέτω φαίδιμος Ἕκτωρ:
 τόφρα γὰρ οὖν οἱ ἔγειρε μένος μέγα, ὄφρ’ ἂν Ἀχαιοὶ φεύγοντες νῆάς τε καὶ
 Ἑλλήσποντον ἵκωνται. Ἃ δὲ μετὰ τοῦτο γενήσεται, οὐ λέγει, ὡς ἤδη μυστηριασθέντα πρὸς τὴν Ἥραν. διὸ οὐδὲ ἐθέλει νῦν παλιλλογεῖν ὁ ποιητής. </comment>

<comment>
<ref>15.234 s.</ref>
 Ἐπάγει δὲ ὁ Ζεὺς καὶ νόημα μυστηριακὸν λόγῳ προεκθέσεως, τὸ κεῖθεν
 δ’ αὐτὸς ἐγὼ φράσομαι ἔργον τε ἔπος τε. ὥς κε καὶ αὖτις Ἀχαιοὶ ἀναπνεύσωσι
 πόνοιο. </comment>

<comment>
<ref>15.236 — 8</ref> Ὅτι Ἀπόλλων σταλεὶς πρὸς Διὸς εἰς Ἕκτορα ἔβη
 κατ’ Ἰδαίων ὀρέων ἴρηκι ἐοικὼς ὠκέϊ, φασσοφόνῳ, ὅς τ’ ὤκιστος πετεηνῶν,
 περὶ οὗ προγέγραπται. Καὶ ὅρα τὰς διαφόρους ὁμοιότητας. Ἥραν μὲν γὰρ
 νοήματι ἀνδρὸς εἴκασε κατὰ τὸ τάχος, Ἶριν δὲ νιφάδι ἢ χαλάζῃ ἐξ ὄρους ὑπὸ
 Βορρᾷ ἐλαύνοντι κατιούσῃ, τὸν δὲ Ἀπόλλωνα ἱέρακι ὠκυτάτῳ. Καὶ ἔστι
 σεμνότατον μὲν τὸ τῆς Ἥρας, φοβερὸν δὲ καὶ τραχὺ τὸ τῆς Ἴριδος, λεῖον
 δὲ καὶ γλυκὺ τὸ τοῦ Ἀπόλλωνος. Δῆλον δὲ ὅτι Ἀπόλλωνος ἱερὸς ὁ ῥηθεὶς
 ἱέραξ, ὡς καὶ ἐν τῇ αʹ ῥαψῳδίᾳ ἐδηλώθη, καὶ ὅτι τοῦτον μὲν ὤκιστον μόνον
 Ὅμηρός φησι, τὸν δὲ ἀετὸν ἅμα κράτιστον καὶ ὤκιστόν που ἐρεῖ. Ἰδαῖα δὲ







 
 ×ὄρη τὴν Ἴδην φησίν, ἣν καὶ αὐτὴν πληθύνει τὸ ἐν αὐτοῖς μέγεθος, καθὰ
 καὶ τὰ Ἠμωδὰ Ἰνδίας ὄρη καὶ τὰ Ἀρμένια καὶ τὰς Ἄλπεις καὶ ἄλλα. Ὅτι
 δὲ ὁ ἴρηξ ψιλοῖ τὴν ἄρχουσαν Ἰωνικῶς, καὶ ὡς δέκα ἱεράκων εἶναι γένη
 φασὶν οἱ παλαιοί, ὧν ἐστι καὶ ὁ φασσοφόνος, οὐκ ἄδηλόν ἐστιν. </comment>

<comment>
<ref>15.239 — 42</ref>
 Ὅτι Ἀπόλλων καταβὰς εἰς Ἕκτορα εὗρεν ἥμενον οὐδ’ ἔτι κεῖτο, νέον δ'
 ἐσαγείρατο θυμόν, ἀμφί ἑ γινώσκων ἑτάρους: ἀτὰρ ἆσθμα καὶ ἱδρὼς παύετο,
 ἐπεί μιν ἔγειρε Διὸς νόος αἰγιόχοιο. Καὶ ὅρα τὸ σεμνὸν τοῦ λόγου. οὐ γὰρ
 εἶπεν, ὅτι ὁ Ζεὺς αὐτὸν ἤγειρεν, ἀλλ’ ὁ νοῦς τοῦ Διός. ὅτε γὰρ ἐκεῖνος πρὸς
 τὸν Φοῖβον ἐλάλει, τότε ὁ Ἕκτωρ ἀνέφερε. διὸ εὗρεν αὐτὸν ὁ Φοῖβος ἥμενον.
 Ὑψηλολογεῖ γάρ ποτε καὶ ὁ ποιητής, ὡς καὶ ὅτε εἴπῃ οὐδέ σε λήθω κινύμενος. οὐ λανθάνει γάρ τις θεὸν οὐδὲ διαλογιζόμενος. Τὸ δὲ οὐδ’ ἔτι κεῖτο
 ἔχει τι σχηματισμοῦ. ἦν γὰρ τὸ κοινότερον οὕτω: εὗρεν ἥμενον οὐδ'
 ἔτι κείμενον, ὡς πρὶν δηλαδὴ ἔκειτο, ὅτε ὁ Ζεὺς αὐτὸν ἴδεν. </comment>

<comment>
<ref>15.240</ref> Τὸ δὲ
 νέον ἐσαγείρατο θυμόν ἀλλαχοῦ συνθεὶς θυμηγερέειν φησίν. ἀγείρει δὲ
 θυμὸν ὁ ὀλιγοθυμήσας, ὅπερ ὁ ποιητὴς ὀλιγηπελέειν φησὶ καὶ ὀλιγοδρανέειν
 καὶ ὀλίγον ἔτι θυμὸν ἐνεῖναι. </comment>

<comment>
<ref>15.241</ref> Τὸ δὲ γινώσκων ἑτάρους καὶ ἀλλοφρονέειν, τὰ πρὸ τούτου, δηλοῖ τὸν Ἕκτορα, ὅτε κῆρ ἀπινύσσων ἦν. Τὸ δὲ
 νῦν ἆσθμα φθάσας ἀργαλέον ἆσθμα ἔφη. ὁ δὲ ἱδρὼς νῦν προσετέθη τὰ πρὸ
 τούτων σιωπηθείς. </comment>

<comment>
<ref>15.244 s.</ref> Ὅτι ἐρώτησις πρὸς ἰδιάζοντα καὶ ἀσθενοῦντα
 τὸ τίη δὲ σὺ νόσφιν ἀπ’ ἄλλων ἧσαι, ἤγουν κάθησαι, ὀλιγηπελέων; ἦ
 πού τί σε κῆδος, ἤγουν βλάβη, ἱκάνει; </comment>

<comment>
<ref>15.247 — 9</ref> Ὁ δὲ οὕτως ἐρωτηθεὶς
 ὑπό τινος μὴ πάνυ γνωρίμου ἐρεῖ ἂν τίς δὲ σύ ἐσσι φέριστε, ὅς μ’ εἴρεαι
 ἄντην; οὐκ ἀί̈εις, ὅτι τόδε τι; Ἀπόλλων δὲ ἐνταῦθα ὁ ἐρωτῶν, Ἕκτωρ δὲ
 ὁ ἀποκρινόμενος. </comment>

<comment>
<ref>15.248 — 50</ref> Ὅτι τὴν Αἴαντος ἀριστείαν κατὰ τοῦ Ἕκτορος
 πάνυ θαυμασίως ἐνταῦθα ὁ ποιητὴς δυσὶν ἐμπεριγράφει στίχοις διὰ προσώπου
 μὴ ἔχοντος πολυλογεῖν. Φησὶ γὰρ ὁ ἔτι ἀσθενῶν Ἕκτωρ, ὡς ἐπὶ νηυσὶν
 Ἀχαιῶν, οὓς ἑτάρους ὀλέκοντα, βοὴν ἀγαθὸς βάλεν Αἴας χερμαδίῳ πρὸς
 στῆθος, ἔπαυσε δὲ θούριδος ἀλκῆς. </comment>

<comment>
<ref>15.251 s.</ref> Τὸ δέ γε ἐφεξῆς τοῦ λόγου
 εἰπεῖν ἁρμόσοι ἂν τῷ εἰς ἔσχατον κινδύνου ἐλθόντι καὶ δὴ ἔγωγ’ ἐφάμην
 νέκυας καὶ δῶμ’ Ἀί̈δαο ἤματι τῷδ’ ὄψεσθαι, ἐπεὶ φίλον ἄϊον ἦτορ, ὅπερ
 ἐτυμολογίας ἐστὶ τρόπος. Ἄϊον γὰρ νῦν τὸ ἀπέπνεον ἀπὸ τοῦ ἄω, ἐξ οὗ τὸ








 
 ἦτορ γίνεται. πρὸ βραχέων μέντοι τὸ οὐκ ἀί̈εις ἐπὶ τῆς συνήθους σημασίας
 ἔλαβε, ὥστε ὁμώνυμον καὶ τὸ ἀί̈ω. Τινὲς δὲ νῦν τὸ ἄϊον ἀντὶ τοῦ κατὰ ψυχὴν
 ᾐσθανόμην φασίν. Ἐκ δὲ τοῦ τοιούτου ἀί̈ω καὶ τὸ ἀί̈σθω γίνεται, ἀφ’ οὗ κατὰ
 συναίρεσιν τὸ αἴσθω καὶ ἡ αἴσθησις. Ὅρα δὲ ὡς ἐκ τοῦ ἄω καὶ τὸ ἆσθμα
 γίνεται, καὶ τὸ ἀί̈ειν ἐπὶ ἀκοῆς, καὶ τὸ ἄϊον ἦτορ, καὶ ὅτι τὸ ἀί̈ειν ἦτορ οὐ
 μακράν ἐστι τοῦ ἀσθμαίνειν. τῷ γοῦν εἰπόντι, ὅτι φίλον ἄϊον ἦτορ, ἀνωτέρω
 ἐρρέθη τὸ ἐντεῦθεν ἆσθμα παύεσθαι. </comment>

<comment>
<ref>15.256</ref> Ἰστέον δὲ ὅτι Ζηνόδοτος
 ἀκούσας, ὡς Ἀπόλλων Φοῖβος χρυσάοροσ ῥωννύει κακῶς ἔχοντα τὸν Ἕκτορα,
 εἰς ταὐτὸν αὐτὸν ἄγει τῷ Παιήονι, λέγων ὅτι ὁ ἀλλαχοῦ ῥηθεὶς Παιήων ὁ
 Ἀπόλλων ἐστίν, ὃς καὶ χρυσάορος ἐνταῦθα ὠνόμασται. Ἡσίοδος μέντοι δαιμόνιον οἶδέ τι ἕτερον τὸν Χρυσάορον, ὃν ἡ ἀλληγορία, καθὰ καὶ τὸν Ἀπόλλωνα,
 εἰς ἥλιον ἀλληγορεῖ, ᾧ ἀνάκειται τὸ τοῦ χρυσοῦ μέταλλον. </comment>

<comment>
<ref>15.254 — 7</ref> Ὅτι
 ὁ συνιστῶν ἑαυτὸν ὡς ἀγαθὸν ἐπίκουρον καλῶς ἂν εἴποι τὸ θάρσει νῦν: τοῖόν
 τοι ἀοσσητῆρα, ὅ ἐστιν σπουδαῖον βοηθόν, θεὸς προέηκε παρεστάμεναι
 καὶ ἀμύνειν, ὅς σε πάρος περ ῥύομαι ὁμῶς αὐτόν τε καί τὸ δεῖνα, ὡς ἐνταῦθα
 τὸ αἰπεινὸν πτολίεθρον ῥῦσθαι ὁ Ἀπόλλων φησὶ τῷ Ἕκτορι. </comment>

<comment>
<ref>15.260 s.</ref> Ὁ
 δὲ ὑποσχόμενος εὐμαρίσαι τινὶ δυσκολίαν ἐρεῖ ἂν τὸ αὐτὰρ ἐγὼ προπάροιθε
 κιὼν κέλευθον πᾶσαν λειανέω, εἴ που δηλαδὴ τραχύ τι ἔχει, τρέψω δὲ τοὺς
 δεῖνα. </comment>

<comment>
<ref>15.262</ref> Ἐπὶ δὲ προθυμοποιήσεως ἔστιν εἰπεῖν τὸ ὣς εἰπὼν ἐνέπνευσε
 μένος μέγα τῷ δεῖνι. Ὅρα δὲ τὸ τρέψω κοινῶς μὲν λεχθέν, ἐλλιπῶς δέ,
 λείπει γὰρ τὸ εἰς φυγήν. ἐκ τούτου δὲ τοῦ ῥήματος καὶ Ζεὺς τροπαῖος, ὁ οὕτω
 δηλαδὴ τρέπων. </comment>

<comment>
<ref>15.254</ref> Ὡς δὲ ἀοσσητὴρ κυρίως ὁ δίχα ὄσσης, ἤτοι μαντείας,
 τρέχων εἰς βοήθειαν, δηλοῦσιν οἱ παλαιοί. </comment>

<comment>
<ref>15.263 — 9</ref> Ὅτι τῇ τοῦ στατοῦ
 ἵππου παραβολῇ, ᾗ ἔφθασε χρήσασθαι ἐπὶ Ἀλεξάνδρου ἐν τῷ τέλει τῆς ζῆτα
 ῥαψῳδίας, βραχύ τι παυσαμένου τῆς μάχης χρᾶται καὶ νῦν ἀπαραποιήτως
 ἐπὶ Ἕκτορος. Ἔχει δ’ ἐκεῖ τὰ τῆς παραβολῆς προσφυέστερον ἤπερ ὧδε.
 ἐκεῖ μὲν γὰρ ὁ Πάρις ἐξ ἀναπαύσεως εἰς τὴν τοῦ πολέμου πεδιάδα κάτεισιν,
 ἐνταῦθα δὲ ὁ Ἕκτωρ οὐκ ἐξ ἀναπαύσεως ἥκει, ἀλλ’ ἐκ θανατηφόρου πληγῆς
 καὶ πτώματος ἀνασφήλας τὴν μάχην τολμᾷ. οὔτε γοῦν τὸ κυδιόων οὔτε τὸ







 
 ὑψοῦ κάρη ἔχων ἁρμόζει τῷ ἄρτι ἐκ λειποθυμίας ἑαυτὸν ἀναλαβόντι, καὶ
 ἡ τοῦ ἵππου δὲ στάσις οὐχὶ τῷ πεσόντι Ἕκτορι ἀλλ’ Ἀλεξάνδρῳ οἰκεία τῷ
 ἐν θαλάμῳ διατετριφότι καὶ οἷον ἀκοστήσαντι, ὅ ἐστι κριθιάσαντι. ἀκοσταὶ
 
 
 γάρ, ὡς ἐρρέθη, κατὰ Κυπρίους αἱ κριθαί. διὰ τοῦτο οἱ παλαιοὶ δύο στίχους
 ἐνταῦθα μόνους ἐκ τῆς παραβολῆς δέχονται, τοὺς ἐν τῇ ἀρχῇ, τοὺς δὲ τέσσαρας
 ὀβελίζουσι, παρατιθέντες τῷ ὀβελῷ καὶ ἀστερίσκον, ὡς ἀλλαχοῦ κάλλιστα
 κειμένων τῶν τοιούτων ἐπῶν καὶ μὴ ἐνταῦθα. </comment>

<comment>
<ref>15.269</ref> Σημείωσαι δὲ καὶ
 ὅτι ἐκεῖ μὲν ἡ τῆς ῥηθείσης παραβολῆς ἀπόδοσις λαμπρότητα δηλοῖ τοῦ
 Πάριδος, λέγουσα ὣς Πριάμοιο πάϊς τεύχεσι παμφαίνων ὥς τ’ ἠλέκτωρ
 ἐβεβήκει, ἐνταῦθα δὲ τάχος ὑπεμφαίνει τοῦ Ἕκτορος. φησὶ γὰρ ὣς Ἕκτωρ
 λαιψηρὰ πόδας καὶ γούνατ’ ἐνώμα, δι’ οὗ δηλοῦται ὡς πρὸς μόνον τάχος
 παρέλαβε τὴν παραβολήν. εἶτα συναπτῶς καὶ λέοντι τὸν Ἕκτορα εἰκάζει
 διὰ τὴν ἀνδρίαν. Ὅρα δὲ τήν, ὡς ἐρρέθη, ἐν τῇ προκειμένῃ παραβολῇ ταὐτολογίαν, ἣν οὐδ’ αὐτὴν ὤκνησεν Ὅμηρος, περίεργον καὶ νῦν ἡγησάμενος εἰς
 οὐδὲν δέον τὸ καλῶς ἐκεῖ φρασθὲν ἐνταῦθα μεταποιῆσαι. ὅσα δὲ εἰς τὴν παραβολὴν καταγράψασθαι ταύτην ἐχρῆν, ἐν ἐκείνῃ προγέγραπται. </comment>

<comment>
<ref>15.271 — 80</ref>
 Ὅτι σεμνύνων ὁ ποιητὴς παραβολικῶς τὸν Ἕκτορα ἐφ’ οἷς αὐτοῦ μὲν κειμένου
 κατεπονοῦντο οἱ τῆς Τροίας, ἀναρρωσθέντος δὲ ἀνάπαλιν τὰ τοῦ πολέμου
 συμπίπτει, φησὶν οἳ δ’ ὥς τ’ ἢ ἔλαφον κεραὸν ἢ ἄγριον αἶγα ἐσσεύοντο, ἤγουν
 ἐδίωκον, κύνες τε καὶ ἀνέρες ἀγροιῶται. τὸν μέν τ’ ἠλίβατος πέτρη καὶ δάσκιος
 ὕλη εἰρύσατο, οὐδ’ ἄρα τέ σφι κιχήμεναι αἴσιμον ἦεν, τῶν δέ θ’ ὑπὸ ἰαχῆς
 ἐφάνη λὶς ἠϋγένειος εἰς ὁδόν, αἶψα δὲ πάντας ἀπέτραπε καὶ μεμαῶτας, ὣς
 Δαναοὶ εἵως μέν, ἤγουν τέως καὶ μέχρι τινός, ὁμιλαδὸν αἰὲν ἕποντο, νύσσοντες ξίφεσίν τε καὶ ἔγχεσιν ἀμφιγύοισι, περὶ ὧν προδεδήλωται, αὐτὰρ
 ἐπεὶ ἴδον Ἕκτορ’ ἐποιχόμενον στίχας ἀνδρῶν, τάρβησαν, πᾶσι δὲ παραὶ 
 ποσὶ κάππεσε θυμός, ὃ δηλοῖ συμβολικῶς, ὡς πάντες εἰς τὸ φεύγειν ἀπεῖδον,
 τοῖς ποσὶ τὴν σωτηρίαν πιστεύσαντες καὶ οἷον προσρίψαντες. </comment>

<comment>
<ref>15.280</ref> Καὶ
 ἴσως ἡ τοιαύτη τοῦ θυμοῦ συμβολικὴ παρὰ τοῖς ποσὶ πτῶσις ἐδίδαξε τὸν
 Δημοσθένην εἰπεῖν μιμητικῶς καταπεπατημένον φέρειν ἐν πτέρναις Ἀθηναίους
 τὸν ἐγκέφαλον. Δύναται δὲ καὶ ἄλλως τὸ παρὰ ποσὶ κατέπεσε θυμός νοηθῆναι εἰς αἴνιγμα τοῦ ἐταπεινώθησαν καὶ τοῦ πρῴην ὕψους ὑποκατέβησαν, ὡς
 εἰ καὶ τὰ ἄνω κάτω αὐτοῖς γεγόνασιν. Ἰστέον δὲ ὅτι Ὁμήρου μὲν παραὶ ποσὶ








 
 ῥίψαντος θυμὸν Ἀχαιοῖς, Δημοσθένους δὲ πρὸς πτέρναις Ἀθηναίοις τὸν
 ἐγκέφαλον, ἡ Κωμῳδία σκώπτουσα τοὺς σχηματιζομένους φιλοσοφίας
 λόγῳ σεμνοπροσωπεῖν εἰς τὸ μέτωπον αὐτοῖς ἐπιγράφει τὸν νοῦν. Λέγεται
 οὖν Ἄμφις ὁ κωμικὸς εἰπεῖν, ὅτι ἐπαινῶ τὸν βίον τῶν φιλοποτῶν ἤπερ ὑμῶν
 τῶν μόνον ἐν τῷ μετώπῳ νοῦν ἔχειν εἰωθότων. Ἔτι ἰστέον καὶ ὅτι παρέξεσται
 μὲν ἡ παραβολὴ αὕτη ἐκ τῆς κειμένης ἐν τῇ λʹ ῥαψῳδίᾳ, ἔνθα θῶες ἔλαφον
 δαρδάπτοντες ἐπελθόντος λέοντος φεύγουσι. διαφέρει δέ, ὅτι ἐκεῖ μὲν θῶες
 οἱ φεύγοντες τὸν λέοντα, ἐνταῦθα δὲ ἄνδρες καὶ κύνες, καὶ ἐκεῖ μὲν οὐ τοὺς
 ἐπικειμένους τῇ ἐλάφῳ θῶας δάπτει ὁ λέων, ἀλλὰ τὸ σῶμα, ἐξ οὗ ἐκεῖνοι
 ἔφυγον, ἐνταῦθα δὲ ὁ λέων τοὺς διώκοντας κυνηγοὺς ἐκδειματοῖ. Καὶ ὅτι
 ὅλη νῦν ἡ παραβολὴ ὅλῳ συνδιήκει τῷ πράγματι. ἔλαφος μὲν γὰρ οἷον ἢ αἲξ
 οἱ φεύγοντες Τρῶες, ὥς που καὶ ὁ Πάρις ἐλέγετο, κύνες δὲ ὥσπερ καὶ κυνηγοὶ
 οἱ Ἀχαιοί, οἳ παρατρέπονται τοῦ διώκειν ἐπιφανέντος οἷα λέοντος τοῦ Ἕκτορος.
 ἐκείνη μέντοι ἡ παραβολὴ εἶχέ τι ἀπροσάρμοστον τοῖς ὑποκειμένοις, ὡς
 δεδήλωται. Ὅτι δὲ κεραὸς ἔλαφος ὁ τέλειος, καὶ ὅτι ἀρσενικῶς ὁ αἲξ παρ'
 Ἀττικοῖς, καὶ ὅτι σεύεσθαι οὐ μόνον τὸ ὁρμᾶν καὶ παρορμᾶν ἀλλὰ καὶ τὸ
 διώκειν, καὶ ὅτι τὸ ἀγροιῶται δύο ἔχει πλεονασμούς, καὶ τίς ἡ ἠλίβατος πέτρη,
 καὶ ὅτι δάσκιος ὕλη ἡ πολύσκιος ἢ κατὰ συγκοπὴν ἡ δασύσκιος, καὶ ὅτι
 γένειον λέοντος τρίχες περὶ τὴν γένυν ὀξὺ προέχουσαι, δι’ ὧν φόβος προφαίνεται
 καὶ σεμνότης τῷ λέοντι, δηλοῦται ἑτέρωθι. </comment>

<comment>
<ref>15.275</ref> Ὅτι δὲ γένειον καὶ ἐπὶ
 ἀνθρώπου λέγεται, οὐκ ἂν ἀμφιβάλῃ τις. οἱ δὲ παλαιοὶ καὶ ἐπὶ τρίγλης αὐτὸ
 τιθέασιν, ἣν καὶ γενεάτιδα καλοῦσιν, ἐκβαλόντες τοῦ γενείου τὸ ἰῶτα λέγοντες,
 ὅτι ἦν καί τις τρίγλη γενεᾶτις, ἡδύ τι χρῆμα, ἐπεί, φασίν, αἱ τὸ γένειον ἔχουσαι
 ἡδίονές εἰσι μᾶλλον τῶν ἄλλων. Ὅτι δὲ οὐ τρίγλαν ἀλλὰ τρίγλην Ἀθηναῖοι
 διὰ τοῦ ἦτα προφέρουσιν, οἱ παλαιοὶ δηλοῦσιν. διὸ καὶ ὁ παρῳδήσας νέος
 τὸ Κίλλάν τε ζαθέην εἰς τὸ τρίγλαν τε ζαθέην ἔπαιξε μὲν ἀστείως εἰς
 ἔπαινον τρίγλης, οὐ μὴν ἐλάλησεν Ἀττικιστί. Εἰ δὲ ἐν διφθόγγῳ μὲν τὸ γένειον,








 
 διὰ τοῦ ἰῶτα δὲ μόνου ὁ παρὰ Πολυβοίῳ Γένιος βασιλεὺς Ἰλλυριῶν, πολλὰ
 γέλωτος ἄξια ποιῶν, τῇ ἀναλογίᾳ ταῦτα δοτέον, ὡς καὶ τὸ Εὐγένιος κύριον.
 </comment>

<comment>
<ref>15.274</ref> Τοῦ δὲ κιχήμεναι ἢ κίχημι ὁ ἐνεστὼς ἢ κιχαίνω, ἀφ’ οὗ τὸ κιχάνω,
 ὡς οἰδαίνω οἰδάνω. Τὸ δὲ οὐκ ἦν αἴσιμον ὑποκεῖσθαι δηλοῖ αἴσῃ καὶ τὰ
 κατὰ τὴν ἄγραν. </comment>

<comment>
<ref>15.281 — 4</ref> Ὅτι τὸν Θόαντα ἐπαινῶν ὁ ποιητής φησιν
 Αἰτωλῶν ὄχ’ ἄριστος, ἐπιστάμενος μὲν ἄκοντι, ἐσθλὸς δ’ ἐν σταδίῃ, ἀγορῇ
 δέ ἑ παῦροι Ἀχαιῶν νίκων, ὁππότε κοῦροι ἐρίσειαν περὶ μύθων. καί εἰσι
 ταῦτα χρηστὰ εἰς ἐγκώμιον νέου συνετοῦ καὶ ἀνδρείου. </comment>

<comment>
<ref>15.282</ref> Ἔστι δὲ
 ἐπιστάμενος ὁ ἐπιστήμων, εἰ μὴ ἄρα λείπει τὸ πολεμίζειν ἤ τι τοιοῦτον, 
 ἵνα εἴπῃ ὅτι ἐπιστάμενος ἄκοντι πολεμίζειν, ὥσπερ καὶ ἐν τῷ σταδίῃ λείπει
 τὸ ὑσμίνῃ ἢ μάχῃ. μάλιστα δὲ ῥητέον ὅτι κἀνταῦθα πιστοῦται ἡ τῶν ἀπαρεμφάτων ὁμοιότης πρὸς ὀνόματα. ταὐτὸν γὰρ νῦν τὸ ἐπιστάμενος ἄκοντι καὶ ἐπιστάμενος ἀκοντίσαι </comment>

<comment>
<ref>15.283</ref> Τὸ δὲ ἐφεξῆς τοῦ ἐσθλὸς ἐν σταδίῃ ἐπίτηδες δι'
 ἐξαλλαγὴν περιπέφρασται σχήματος. εἶχε μὲν γὰρ εἰπεῖν γοργῶς, ὅτι ἀγορῇ
 δὲ ἄριστος, ὁ δὲ ἔφρασε πλατύτερον. </comment>

<comment>
<ref>15.284</ref> Τὸ δὲ κοῦροι τεχνικῶς καὶ
 νῦν πρὸς ὁμογενεῖς τε καὶ πρὸς ὁμήλικας δηλοῖ γενέσθαι τὴν σύγκρισιν. Τὸ
 δὲ ἐρίσειαν περὶ μύθων διέσταλται τῶν λοιπῶν πολυειδῶν ἐρίδων. αὐτὸ δὲ
 τὸ ἐρίσειαν ἔχει τι ἀκριβολογίας. ἐριζόντων γάρ τινων καὶ συντεινομένων
 εἰς ἔργον αἱ λαμπραὶ νῖκαι γίνονται. </comment>

<comment>
<ref>15.286 — 92</ref> Ἰστέον δὲ ὅτι ἀγαθὰ δημηγορήσειν μέλλοντα τὸν Θόαντα συνιστᾷ φθάνων ἐν τοῖς ῥηθεῖσιν ὁ ποιητής. Φησὶ
 γὰρ εὐθύς, ὡς τοιαῦτα ὁ Θόας εἶπεν ὢ πόποι, ἦ μέγα θαῦμα τόδ’ ὀφθαλμοῖσιν
 ὁρῶμαι: οἷον δ’ αὖτ’ ἐξαῦτις ἀνέστη κῆρας ἀλύξας Ἕκτωρ: ἦ θήν μιν,
 ἤγουν ὄντως δή αὐτὸν, μάλα ἔλπετο θυμὸς ἑκάστου χερσὶν ὑπ’ Αἴαντος
 θανέειν Τελαμωνιάδαο. ἀλλὰ θεὸς ἐρρύσατο καὶ ἐσάωσεν Ἕκτορα, ὃς πολλῶν
 Δαναῶν ὑπὸ γούνατ’ ἔλυσεν, ὡς καὶ νῦν ἔσεσθαι ὀί̈ομαι. οὐ γὰρ ἄτερ γε θεοῦ
 πρόμος ἵσταται ὧδε μενοινῶν καὶ ἑξῆς. </comment>

<comment>
<ref>15.286</ref> Καὶ ὅρα τὸ ὢ πόποι οὐκ
 ἐπὶ θρήνῳ οὐδὲ νῦν ῥηθέν. Ὅλως γὰρ ἐπὶ καινοτέροις τισὶν ἐπιφωνεῖται, εἴτε
 θρῆνος τὰ τοιαῦτα εἴτε ἔκπληξις, ὡς ἐνταῦθα, ἢ ἕτερα πάθη ψυχῆς τοῦ λέγοντος.








 
 Ἔχει γάρ τινας ἐπιφωνήσεις ὁ ποιητὴς ἀναλόγως τοῖς ὑποκειμένοις πράγμασιν,
 ἐν οἷς καὶ τὸ σχέτλιος, ἐπιλεγόμενον τοῖς ἐπί τι σφοδροῖς καὶ ἀκατασχέτοις,
 καὶ τὸ νήπιος, ὅπερ ἀναφώνησίς ἐστιν ὡς τὰ πολλὰ σημαντικὴ τῶν ἀστοχούντων
 τοῦ δέοντος. καὶ τοῦτο μὲν οὕτως. </comment>

<comment>
<ref>15.295 — 9</ref> Ὁ δὲ Θόας καὶ συμβουλεύει
 τὴν πληθὺν μὲν ποτὶ νῆας ἀπονέεσθαι, αὐτοὶ δέ, φησίν, ὅσσοι ἄριστοι ἐνὶ
 στρατῷ εὐχόμεθ’ εἶναι, στείοιμεν, εἴ κεν πρῶτον ἐρύξομεν ἀντιάσαντες, δούρατ'
 ἀνασχόμενοι: τὸν δ’ οἴω καὶ μεμαῶτα θυμῷ δείσεσθαι Δαναῶν καταδῦναι
 ὅμιλον. </comment>

<comment>
<ref>15.300</ref> Καὶ Θόας μὲν οὕτως εἶπεν, οἱ δ’ Ἀχαιοὶ μάλα μὲν κλύον
 ἠδ’ ἐπίθοντο. Ἦν δὲ ὁ Θόας Ἀνδραίμονος καὶ Γόργης υἱὸς τῆς Οἰνέως, ὅν,
 φασίν, ὁ Διομήδης ἀπέδειξεν Αἰτωλίας βασιλέα. Ἰστέον δὲ ὅτι τὸ μάλα ἔλπετο
 θυμός ἕως τοῦ καὶ ἐσάωσε παρῳδηθὲν προσαρμόσει ἀπεγνωσμένῳ ἀρρώστῳ,
 καθὰ καὶ τὸ ὢ πόποι, ἦ μέγα θαῦμα ἕως τοῦ ἀλύξας. </comment>

<comment>
<ref>15.292 s.</ref> Τὸ δὲ
 οὐ γὰρ ἄτερ θεοῦ πρόμος ἵσταται ὧδε μενοινῶν οἰκεῖον πρὸς τὸν θεόθεν ἐν
 κινδύνῳ μεγάλῳ βοηθούμενον. </comment>

<comment>
<ref>15.287</ref> Ἰστέον δὲ ὅτι τὸ ἀνέστη κῆρας
 ἀλύξας ταὐτόν ἐστι τῷ ἀνεζωώθη καὶ, ὡς ἀλλαχοῦ φησιν, ἀμπνύνθη. Καὶ
 ἔχει κἀνταῦθα δύναμιν ἡ <rs type="waw">ἀνα</rs> πρόθεσις ὁποίαν καὶ ἐν τῷ ἀναφρονεῖν καὶ ἀναπνέειν καὶ ἀνακρίνειν καὶ τοῖς ὁμοίοις. </comment>

<comment>
<ref>15.290</ref> Τὸ δὲ ἐρρύσατο καὶ ἐσάωσεν
 οὐκ ἂν εἶεν ἀλλήλων διάφορα. οὐ τὸ ἐρύω δὲ καὶ νῦν θέμα ἐστὶ τοῦ ἐρρύσατο,
 ἀλλὰ τὸ ῥύω, καθὰ δηλοῖ ὁ τοῦ <rs type="waw">ρ</rs> ἐν τῇ ἀρχούσῃ διπλασιασμός. </comment>

<comment>
<ref>15.291 s.</ref>
 Τὸ δὲ γούνατ’ ἔλυσε περίφρασίς ἐστι τοῦ ἐθανάτωσεν. ὅλον δὲ τὸ πολλῶν
 Δαναῶν ὑπέλυσε γούνατα, ὡς καὶ νῦν ἔσσεσθαι ὀί̈ομαι, ἶσόν ἐστι τῷ ἠδ'
 ἔτι λύσει, ὅπερ ἔφη ἐν τῷ πολλάων πολίων κατέλυσε κάρηνα ἠδ’ ἔτι λύσει.
 ἐκεῖθεν γὰρ τοῦτο παρεποιήθη. </comment>

<comment>
<ref>15.292</ref> Τὸ δὲ ὀί̈ομαι οἴω κατωτέρω δισυλλάβως φησί. Διφορεῖται οὖν κἀνταῦθα. τοιοῦτον δὲ καὶ τὸ ἀνασχόμενοι, ἐν
 ἄλλοις γὰρ ἀνασχόντες εὕρηται. ὁμοίως καὶ τὸ δείσεσθαι. ἔστι γὰρ κοινότερον
 δείσειν. </comment>

<comment>
<ref>15.296</ref> Τὸ δὲ εὐχόμεθα εἶναι ἄριστοι αὔχημά ἐστιν ἡρωϊκὸν
 ἀνεμέσητον διὰ τὴν κατ’ αὐτὸ ἀλήθειαν. </comment>

<comment>
<ref>15.297</ref> Τοῦ δὲ στείομεν πρωτότυπον
 τὸ στέομεν. χρῆσις δὲ τούτων πολλαχοῦ. Τὸ δὲ εἴ κεν ἐρύξομεν ταὐτόν
 ἐστι τῷ εἴ πως, αὐτὸ δὲ ἀντὶ τοῦ ὅπως. λέγει οὖν ὅπως κωλύσωμεν. Τὸ δὲ







 
 πρῶτον ἐρύξομεν ἀντιάσαντες ἢ καθ’ ὑπερβατὸν δηλοῖ τὸ πρῶτον ἀντιάσαντες, ἤγουν προμαχήσαντες ἐρύξομεν, ἢ καὶ ἄλλως κατ’ εὐθύ: πρῶτον ἐρύξομεν τὸν Ἕκτορα ὡς πρόμαχον, ὑπαντιάσαντες αὐτῷ. διὸ εὐθὺς ἐρεῖ, ὡς
 ὑσμίνην ἤρτυνον οὐ μόνον Τρώεσσιν, ἀλλὰ καὶ Ἕκτορι ἐναντίον. </comment>

<comment>
<ref>15.299</ref>
 Τὸ δὲ θυμῷ δύναται καὶ πρὸς τὸ μεμαῶτα κολληθῆναι καὶ πρὸς τὸ δείσεσθαι.
 ἀσφαλῆ γὰρ καὶ ἄμφω. </comment>

<comment>
<ref>15.300</ref> Τὸ δὲ ἐπίθοντο διασαφητικόν ἐστι τοῦ
 ἔκλυον ἢ μᾶλλον διορθωτικόν. </comment>

<comment>
<ref>15.301 — 5</ref> Ὅτι παρῳδηθήσεταί ποτε εἰς
 ἔκταξιν στρατιωτικὴν τὸ οἳ μὲν ἀμφ’ Αἴαντε καὶ τὸν δεῖνα καὶ δεῖνα
 ὑσμίνην ἤρτυνον ἀριστῆας καλέσαντες Ἕκτορι καὶ Τρώεσσιν ἐναντίον. αὐτὰρ
 ὀπίσσω ἡ πληθὺς ποτὶ νῆας Ἀχαιῶν ἀπονέοντο. Τρῶες δὲ προὔτυψαν ἀολλέες.
 ἦρχε δ’ ἂρ Ἕκτωρ βιβάς ἢ βιβῶν, πρόσθε δὲ κί’ αὐτοῦ ὁ δεῖνα, οἷον τὸ
 θεῖον. ὁ δὲ μῦθος λέγει, ὅτι πρόσθε τοῦ Ἕκτορος κίε Φοῖβος Ἀπόλλων
 εἱμένος ὤμοισι νεφέλην καὶ ἑξῆς. </comment>

<comment>
<ref>15.302</ref> Ἰστέον δὲ ὅτι ἐν τοῖς ῥηθεῖσι
 κειμένου τοῦ Τεῦκρον Μηριόνην τε Μέγην τε Ἀρίσταρχος μὲν βαρύνει
 τὸ Μέγην, ᾧ καὶ πείθεται ἡ παράδοσις. οἱ δὲ περὶ Πτολεμαῖον καὶ τὸν Ἀσκαλωνίτην περισπῶσιν ὡς Ἑρμῆν. φασὶ γὰρ ὡς τὰ εἰς <rs type="waw">ησ</rs> βαρύτονα δισύλλαβα
 ἀπὸ βραχέος ἀρχόμενα περιττοσυλλάβως κλίνονται, λέβητος, Λάχητος.
 οὕτω γοῦν καὶ Μέγητος ἔδει κλίνεσθαι καὶ Μέγητα εἶναι τὴν αἰτιατικήν.
 ὅτε δὲ μὴ οὕτως ἡ κλίσις ἔχει, περισπασθήσεται τὰ τοιαῦτα ἰαμβικά, ὡς
 Θαλῆς Θαλῆν, Φαλῆς Φαλῆν. Ἕτεροι δὲ διφορεῖσθαί φασι Μέγης καὶ Μεγῆς,
 ὡς Θάλης καὶ Θαλῆς. καὶ οὗτοι μὲν οὕτως. οἱ δὲ περὶ Ἀρίσταρχόν φασιν,
 ὡς πολλὰ τοιαῦτα διχῶς κλιθέντα οὐ μετέβαλον τὸν τόνον. τὸ γοῦν Μύνης
 Ὅμηρος μὲν Μύνητος κλίνει, Σοφοκλῆς δὲ ἰσοσυλλάβως. ἔστι δὲ καὶ μύκης
 μύκητος καὶ μύκου, ὁποῖος ἂν καὶ εἴη αὐτὸς εἴτε ὁ τοῦ λύχνου, ὃς καὶ μύξα
 λέγεται, εἴτε ὁ τῆς σπάθης, ἀφ’ οὗ καὶ ἡ Μυκήνη, ὡς προεδηλώθη, ἐκλήθη
 κατά τινας, εἴτε ὁ ἐκ γῆς ὁ καὶ ἀμανίτης, οὗ τῆς μὲν ἰσοσυλλαβίας χρῆσις
 παρά τε ἄλλοις καὶ Ἀριστίᾳ εἰπόντι μύκαισι δ’ ὀρέχθει τὸ λάϊνον δάπεδον.
 — τοῦ γὰρ μύκαισι μύκης μύκου ἡ κλίσις, ὡς Μύνης Μύνου. — , τῆς δὲ περιττοσυλλάβου κλίσεως παρὰ τοῖς πλείοσιν, ὡς καὶ παρὰ τῷ ἱστοροῦντι, ὅτι μυκήτων







 
 οὐκ ἔστιν οὐδὲ ἴχνος τῆς σπερματικῆς κορυνώσεως οὐδὲ σπερματώσεως,
 ὥσπερ οὐδὲ ἄλλων τινῶν. Ἔστι γὰρ κατὰ τὸν μύκητα καὶ τὸ ὕδνον τὸ καὶ
 γεράνειον κατά τινας, καὶ ἡ ἕλιξ καὶ ἡ πτέρις δέ, ἣν ἔνιοι βλάχνον καλοῦσιν,
 ὡς καὶ Ἀρριανὸς δηλοῖ ἐν Βιθυνικοῖς. Ἔτι χρῆσις μυκήτων καὶ παρὰ Νικάνδρῳ
 ἐν τῷ καί τε μύκητας ἀμανίτας τότ’ ἐφεύσαις, ἢ ἀφεύσαις, ἀντὶ τοῦ φώξαις,
 φλογίσαις, ὀπτήσαις. περὶ ὧν φησί τις καί, ὅτι φύονται οἱ μύκητες γηγενεῖς
 καί εἰσιν αὐτῶν ἐδώδιμοι ὀλίγοι. ὡς δὲ καὶ διγενής ἐστιν ὁ μύκης, παρασημειοῦνται καὶ αὐτὸ οἱ παλαιοί. </comment>

<comment>
<ref>15.303</ref> Τὸ δὲ ὑσμίνην ἤρτυνον ταὐτόν
 ἐστι τῷ ἀραρότως ἐμάχοντο. </comment>

<comment>
<ref>15.305</ref> Τὸ δὲ ἡ πληθὺς ποτὶ νῆας ἀπονέοντο
 Ἀττικῶς ῥηθὲν ὅμοιόν ἐστι τῷ ὣς φάσαν ἡ πληθύς. </comment>

<comment>
<ref>15.306</ref> Τὸ δὲ προὔτυψαν ἀολλέες κεῖται καὶ ἐν ἄλλοις. </comment>

<comment>
<ref>15.307</ref> Τὸ δὲ μακρὰ βιβάς δείκνυσιν
 οὐκ ἀπᾴδουσαν οὐδὲ ἐπὶ Ἕκτορι τὴν τοῦ στατοῦ ἵππου παραβολήν. </comment>

<comment>
<ref>15.307 s.</ref>
 Τὸ δὲ ἐνδεδύσθαι ὤμοις νεφέλην τὸν Ἀπόλλωνα προϊόντα τοῦ Ἕκτορος, ὡς
 διὰ τοῦτο μὴ ὁρᾶσθαι, ἀστείως ἔχει, ὡς καὶ τοῦ ἡλίου τοῦτό ποτε πάσχοντος,
 εἰς ὃν ὁ Ἀπόλλων μεταλαμβάνεται. Σημείωσαι δὲ ὅτι δοκεῖ ἡ νεφέλη αὕτη
 τοῦ Ἀπόλλωνος τὴν φυσικῶς ἀλληγορουμένην αἰγίδα ὑπαινίττεσθαι, ἣν
 βουλῇ Διὸς πρὸ βραχέων ὁ Ἀπόλλων ἔλαβε. </comment>

<comment>
<ref>15.308 — 10</ref> Διὸ ἐπάγει εὐθὺς
 ἐνταῦθα τὸ ἔχε δ’ αἰγίδα θοῦριν, ἣν ἀσπίδα τινὲς γράφουσι δεινήν, ἀμφιδάσειαν, ἀριπρεπέα, ἣν ἄρα χαλκεὺς Ἥφαιστος, ὡς ἐξ ὕλης οὖσαν τιμίας,
 Διὶ̈ δῶκε φορήμεναι ἐς φόβον ἀνδρῶν. εἰς ἐκφόβησιν ἄρα ἡ τοιαύτη ἀσπίς,
 ταὐτὸν δ’ εἰπεῖν αἰγίς, φορεῖται καὶ εἰς ἔκπληξιν. ὅτι δὲ ἀδιάφορον τὴν κατά
 τινας ἀσπίδα ταύτην καὶ αἰγίδα εἰπεῖν, δηλοῖ Ὅμηρος καὶ ὑποκαταβὰς ἐν
 τῷ αἰγίδα χερσὶν εἶχεν Ἀπόλλων. Στοχάζονται δέ τινες, ὧν ἐστι καὶ Σιδώνιος,
 δύο αἰγίδας εἶναι, τὴν μὲν Διός, τὴν δὲ Ἀθηνᾶς, καὶ οὐ χρᾶσθαι τὴν Ἀθηνᾶν
 τῇ τοῦ Διός. καὶ εἰς κατασκευὴν τούτου ἄλλα τέ τινα λέγουσι, καὶ ὅτι οὐκ
 ἂν τὰ ἄλλα ὅπλα ἴδια ἔχουσα τὴν ὡς ἀσπίδα αἰγίδα οὐκ εἶχε, καὶ ὅτι ὁ Ἄρης
 μεμψάμενός που δι’ αὐτὴν τῷ Διὶ̈ εἶπεν ἄν, ὡς καὶ τοῖς σοῖς ὅπλοις ὁπλίζεις
 αὐτὴν καθ’ ἡμῶν, οὐκ ἔσχε δὲ τοιοῦτόν τι εἰπεῖν. δεινὴ δὲ ἡ τοιαύτη αἰγὶς








 
 διὰ τὸ φύσει ἐκφοβεῖν τοὺς κάτω. </comment>

<comment>
<ref>15.309</ref> Ἀμφιδάσεια δὲ μυθικῶς μὲν ὡς
 ἀμφοτέρωθεν ἢ πάντοθεν δασεῖα, οἷά τις σαγοειδής, ὡς καὶ ἀλλαχοῦ δηλοῦται.
 διὸ καὶ θυσανόεσσα ἡ αὐτή. ἀλληγορικῶς δέ, διὰ τὴν ἐν τοῖς ἄνω τόποις πυκνότητα τῆς τῶν κατὰ Δία, ἤτοι τῶν ἀερίων αἰγίδων, συστάσεως, ὅτε ποτὲ γίνοιντο.
 Ὁ δὲ τόνος, ὡς τὸ ἱπποδάσεια, χαλκοβάρεια. προπαροξύνεται γάρ, φασίν,
 ὡς παρασύνθετον. Ἥφαιστος δὲ αὐτὴν τεύχει κατὰ μὲν τὸν μῦθον ὡς χρυσῆν
 καὶ διὰ πυρὸς ἀρτυνομένην πρὸς ὁμοίωσιν δορᾶς μαλλωτῆς, ἀλληγορικῶς δέ,
 διὰ τὴν ἀνάγουσαν τὰς ἀναθυμιάσεις θερμότητα, ἐξ ὧν τὰ τοιαῦτα πάθη
 συνίσταται, ὡς καὶ προδεδήλωται. διὸ καὶ θοῦρις ἡ αὐτὴ διὰ τὴν τῶν τοιούτων
 κίνησιν. Ὅτι δὲ νεφελοειδές τι καὶ καταιγιδῶδες ἡ τοῦ Διὸς αἰγίς, καὶ ἀλλαχοῦ
 μὲν φαίνεται, καὶ ὁ ποιητὴς δὲ νῦν, ὡς ἀνωτέρω ἐρρέθη, αὐτὸ ὑπενέφηνεν.
 </comment>

<comment>
<ref>15.312</ref> Ὅτι σφοδρᾶς μάχης δηλωτικὸν τὸ οἳ δ’ ὑπέμειναν ἀολλέες,
 ὦρτο δ’ ἀϋτὴ ὀξεῖ’ ἀμφοτέρωθεν, ἀπὸ νευρῇφι δ’ ὀϊστοὶ θρῷσκον. πολλὰ δὲ
 δοῦρα θρασειάων ἀπὸ χειρῶν ἄλλα μὲν ἐν χροὶ̈ πήγνυτ’ ἀρηϊθόων αἰζηῶν,
 πολλὰ δὲ καὶ μεσσηγὺ πάρος χρόα λευκὸν ἐπαυρεῖν ἐν γαίῃ ἵσταντο, λιλαιόμενα χροὸς ἆσαι, τουτέστιν, ὡς καὶ ἐν ἄλλοις ἐδηλώθη, ἐπιθυμοῦντα σώματος
 κορεσθῆναι. ὡς ἐπὶ ἐμψύχων δὲ καὶ νῦν τῶν βελῶν συνήθως κἀνταῦθα ὁ ποιητὴς
 ἔφη ὥσπερ τὸ θρῷσκον ὀϊστοί, οὕτω καὶ τὸ χρόα ἐπαυρεῖν καὶ τὸ ἐπιθυμεῖν
 κορεσθῆναι χροός. καὶ ἔστιν ἰσοδύναμα τὸ ἐπαυρεῖν χρόα καὶ τὸ ἆσαι χροός.
 </comment>

<comment>
<ref>15.316</ref> Τὸ δὲ μεσσηγὺ ἐν γαίῃ δοῦρα ἵστασθαι τὸ ἐμπήγνυσθαι αὐτὰ γῇ
 δηλοῖ, πρὶν ἢ ψαῦσαι σώματος, ἢ διὰ τὸ μὴ εὐστοχεῖσθαι, οἷα εἰκός, ἢ διὰ τὸ
 πόρρωθεν ἀφιέμενα μὴ ἐξικνεῖσθαι. Οἱ δὲ παλαιοὶ Σχολιασταὶ τὰ μεσσηγὺ ἐν
 γαίῃ ἱστάμενα δοῦρα μεσοπαγῆ καλοῦσιν, ἤγουν εἰς ἥμισυ καὶ μέχρι μέσου
 ἐμπεπηγότα τῇ γῇ διὰ τὸ σφοδρὸν τῆς βολῆς, ὁποῖον μεσοπαγές που ἐν τοῖς
 ἑξῆς τὸ τοῦ Ἀχιλλέως δόρυ φανεῖται κατὰ τὰς ὄχθας τοῦ Ξάνθου. </comment>

<comment>
<ref>15.312 s.</ref>
 Ἡ δὲ ὀξεῖα ἀϋτὴ διέσταλται τῆς βαρείας, ἣ μὴ κατ’ ἐπίτασιν τέμνει τὸν ἀέρα.
 Τὸ δὲ ὑπέμειναν ἀολλέες ταὐτόν ἐστι τῷ στερρῶς καὶ μονίμως ἀντέστησαν.
 </comment>

<comment>
<ref>15.318 — 22</ref> Ὅτι ὄφρα μὲν αἰγίδα χερσὶν εἶχεν ἀτρέμα Φοῖβος Ἀπόλλων,
 τόφρα μάλ’ ἀμφοτέρων βέλεα ἥπτετο κατὰ ἰσότητα μάχης τὴν πρὸ τούτων
 ἐν ἄλλοις φανεῖσαν, πῖπτε δὲ λαός. αὐτὰρ ἐπεὶ κατενῶπα ἰδὼν Δαναῶν ταχυπώλων σεῖσεν, ἐπὶ δ’ αὐτὸς ἄϋσε μάλα μέγα, τοῖσι δὲ θυμὸν ἐν στήθεσι ἔθελξε,
 τουτέστιν ἐξέστησε, μετεποίησεν ἐκ τοῦ εὖ ἐνεργεῖν, ὃ καὶ ἑρμηνεύων φησὶ







 
 λάθοντο δὲ θούριδος ἀλκῆς. ἐπὶ κακῷ ἄρα καὶ ὧδε τὸ θέλγειν. Καὶ ἔστι
 πως οἷον δύναμίς τις καὶ ἡ αἰγὶς κατὰ φιλόσοφον θεωρίαν, οἷα τῶν ἐναντίων
 ἐργαστικὴ κατὰ τὴν ῥητορικὴν καὶ τὴν διαλεκτικὴν καὶ τὴν στρατηγικὴν καὶ
 ὅμοια. Καὶ ὅρα καὶ νῦν ὅτι σείσας ὁ Ἀπόλλων, οὐ μὴν βαλὼν ἢ τρώσας τῇ
 αἰγίδι, ἔβλαψε τοὺς Ἀχαιούς. Καὶ ἔοικεν ὁ τοιοῦτος σεισμὸς πτυρμόν τινα
 ποιεῖν, ὁποῖα τὰ πανικὰ ἱστορεῖται δείματα, ἢ καὶ φοβεράν τινα κίνησιν ἀέρος
 καί τινα ἐντεῦθεν βοήν. τοῦτο γὰρ δηλοῖ τὸ ἄϋσε μάλα μέγα. </comment>

<comment>
<ref>15.318</ref> Τὸ
 δὲ ἀτρέμα ἰδοὺ ἐνταῦθα δίχα τοῦ <rs type="waw">σ1</rs> κεῖται διὰ μέτρον. </comment>

<comment>
<ref>15.320</ref> Τὸ δὲ
 κατενῶπα Ἀλεξίων καὶ οἱ πλείους προπαροξύνουσιν, οἷς καὶ δεῖν πείθεσθαί
 φησιν Ἀπίων καὶ Ἡρόδωρος, ἡ δὲ συγκοπὴ τούτου ἀπὸ τοῦ ἐνώπια, ὡς μηρία
 μῆρα, σιτία σῖτα. εἰ δὲ ταῦτα προπερισπῶνται διὰ τὴν ἁπλόην, ἀλλ’ ἐκεῖνο
 προπαροξύνει ἡ σύνθεσις, ἀναδιδομένου τοῦ τόνου ὡς ἐν τῷ κατενώπια, οὕτω
 καὶ ἐν τῷ κατένωπα. Ἀρίσταρχος δὲ ἐνῶπά φησιν ὡς κατὰ δῶμα, καὶ ἔστι
 βοηθῆσαι καὶ αὐτῷ κατὰ τοὺς παλαιοὺς οὕτως. ἔστιν ἐνωπὴ ἡ πρόσοψις, ὡς
 τὸ κακὸν ῥέζουσαν ἐνωπῇ, οὗ αἰτιατικὴ ἐνωπήν, καὶ ὥσπερ ἰωκήν ἰῶκα,
 οὕτω μεταπλασμῷ ἐνωπήν ἐνῶπα. </comment>

<comment>
<ref>15.318 et 320</ref> Τὸ δὲ Ἀπόλλων καὶ
 ταχυπώλων ἔχει τι κάλλος καὶ διὰ τὴν ἐν τῷ τέλει τῶν στίχων παρίσωσιν.
 </comment>

<comment>
<ref>15.323 — 6</ref> Ὅτι τὸν ἐκ τοῦ Ἀπόλλωνος καὶ τοῦ Ἕκτορος ἐν τοῖς Ἀχαιοῖς
 φόβον παραβολικῶς εἰκονίζων φησίν, ὅτι ὥς τε ἢ βοῶν ἀγέλην ἢ πῶϋ μέγ'
 οἰῶν θῆρε δύω κλονέουσι μελαίνης νυκτὸς ἀμολγῷ ἐλθόντ’ ἐξαπίνης σημάντορος
 οὐ παρεόντος, ἤγουν τοῦ σημαίνοντος, ὅ ἐστιν ἐπιστατοῦντος τοῖς θρέμμασιν,
 ὣς ἐφόβηθεν Ἀχαιοὶ ἀνάλκιδες. </comment>

<comment>
<ref>15.324</ref> Λέγει δὲ καὶ ἐνταῦθα νυκτὸς
 ἀμολγόν, ὅτε οὐ μογοῦμεν πλεονασμῷ τοῦ <rs type="waw">λ</rs> ἢ καθ’ ὃν οὐ μολοῦμεν, ἐπενθέσει
 τοῦ <rs type="waw">γ</rs> , ἢ τὸν τοῦ ἀμέλγειν καιρόν. διττὸς δὲ αὐτός, ἢ ἑῷος ἢ ἑσπέριος. Καὶ
 ἄλλως δέ, ἀμολγὸς νυκτὸς τὸ πυκνόν. καὶ ἔστι λαβὴ σημασίας τοιαύτης καὶ
 παρ’ Ἡσιόδῳ ἐν τῷ μάζα τ’ ἀμολγαίη, ὅπερ ἐστὶ ποιμενικὴ καὶ ἀκμαία
 κατὰ τὸν Ἀθήναιον, ὃς εἰς μάζας ἀναγράφει καὶ τὴν μελιτοῦτταν καὶ τὴν
 οἰνοῦτταν, ἔτι δὲ καὶ τὸ κρίνον, οὗπερ ὁμωνυμίαν πλατεῖαν δηλῶν λέγει, ὅτι καὶ
 σχῆμά τι χορικῆς ὀρχήσεως ἐλέγετο κρίνον. Περὶ δὲ τοῦ δισυλλάβου μολγοῦ







 
 ζήτει εἰς τὸν Κωμικόν. Ἀχαιοὶ δὲ κατὰ τοὺς Γλωσσογράφους ἀμολγὸν τὴν
 ἀκμήν φασιν, ὡς εἶναι νυκτὸς ἀμολγόν τὴν ἀκμήν, ἤτοι τὸ μέσον, κατὰ τὸ
 θέρους ἦν ἀκμή. ὁ μέντοι παρὰ Θεοκρίτῳ ἀμολγεὺς ποιμενικὸν ἀγγεῖόν
 ἐστιν, ἐν ᾧ ἀμέλγουσιν. Ὅτι καὶ ἐνταῦθα πτῶσίς τε πυκνὴ οὐκέτι Τρώων
 ἀλλ’ Ἀχαιῶν καὶ σχήματα φράσεως διάφορα καὶ ῥήματα ποικίλα: ἔπεφνεν
 ὁ δεῖνα τὸν δεῖνα, ἐξενάριξε, βάλεν, ἕλεν, ὃ καὶ πλεονάζει τρὶς λεχθέν. κεῖνται
 δ’ ἐν τούτοις καὶ τρία κύρια τριβράχεα παροξύτονα, Στιχίος, Κλονίος, Ἐχίος,
 ὁ καὶ πρώτῃ ἐν ὑσμίνῃ πεσών, ἤγουν ἐν προμάχοις, κατὰ τὸν βληθέντα κατωτέρω
 ἐν προμάχοισι. Τῶν δὲ πιπτόντων οἱ μὲν πρὸς μόνην κλῆσιν μνημονεύονται,
 οἱ δὲ καὶ μετά τινος ἐπισημασίας, καὶ ταύτης ἢ ἑνὶ στίχῳ περικεκλεισμένης
 ἢ πλείοσιν. </comment>

<comment>
<ref>15.329 — 31</ref> Ἑνὶ μὲν ἐπὶ τῶν πεσόντων ὑπὸ τῷ Ἕκτορι, Στιχίου
 δηλαδή, ὃς Βοιωτῶν ἡγήτωρ ἦν χαλκοχιτώνων, καὶ Ἀρκεσιλάου, ὃς Μενεσθῆος
 μεγαθύμου πιστὸς ἦν ἑταῖρος, πλείοισι δὲ ἐφ’ ὧν ὁ Αἰνείας ἀνεῖλεν, ἤγουν
 ἐπὶ Μέδοντος καὶ Ἰάσου. </comment>

<comment>
<ref>15.332 — 8</ref> Ὧν Μέδων μὲν νόθος υἱὸς Ὀϊλῆος
 θείοιο ἔσκεν, Αἴαντος ἀδελφεός, αὐτὰρ ἔναιεν ἐν Φυλάκῃ, τῇ Θετταλικῇ,
 γαίης ἀπὸ πατρίδος ἄνδρα κατακτὰς γνωτὸν μητρυιῆς Ἐριώπιδος, ἣν ἔχ'
 Ὀϊλεύς: Ἴασος αὖτ’ ἀρχὸς μὲν Ἀθηναίων ἐτέτυκτο, υἱὸς δὲ Σφήλοιο καλέσκετο
 Βουκολίδαο. </comment>

<comment>
<ref>15.335</ref> Ἐν τούτοις δὲ τὸ μὲν ἄνδρα κατακτάς οὐκ ἂν ἀνδροφόνον λέγοι τὸν Μέδοντα. ἐκεῖνο μὲν γὰρ λῃστοῦ κλῆσις. τὸ δὲ ἄνδρα κατακτεῖναι τὸν ἄλλως φονέα δηλοῖ. </comment>

<comment>
<ref>15.336</ref> Ἡ δὲ Ἐριῶπις εἰς ταὐτὸν μὲν ἥκει τῷ
 βοῶπις, ἐστὶ δ’ ἐνταῦθα κύριον ὄνομα. Τὸ δὲ ἣν εἶχεν Ὀϊλεύς οὐ πάντῃ ἐκ
 περισσοῦ κεῖται, ἀλλὰ πρὸς δήλωσιν ἐναργῆ τοῦ τίνος ἦν μητρυιὰ ἡ Ἐριῶπις,
 ὅτι δηλαδὴ τοῦ Ὀϊλείδου Μέδοντος. </comment>

<comment>
<ref>15.337</ref> Τὸ δὲ ἐτέτυκτο τευκτόν,
 ἤτοι χειροτονητὸν καί, ὡς εἰπεῖν, ποιητὸν Ἀθηναίων βασιλέα βούλεται φάναι
 τὸν Ἴασον. </comment>

<comment>
<ref>15.338</ref> Ὅτι δὲ ὥσπερ Ποιμὴν κύριον ὄνομα, οὕτω καὶ Βουκόλος
 ἐκ προσηγορικοῦ, δηλοῖ ὁ Βουκολίδης Σφῆλος. Ἔτι τῶν, ὡς εἴρηται, πιπτόντων
 οἱ μὲν ὁμοιοπτώτως φράζονται, οἷον Ἕκτωρ μὲν τὸν δεῖνα καὶ δεῖνα ἔπεφνε,
 τὸν μὲν Βοιωτῶν ἡγήτορα, τὸν δὲ Μενεσθῆος ἑταῖρον, οἱ δὲ ἀνομοιοπτώτως
 προφέρονται, οἷον Αἰνείας δὲ τὸν δεῖνα καὶ δεῖνα ἐξενάριξεν, ἤτοι ὁ μὲν νόθος
 υἱὸς Ὀϊλῆος καὶ ἑξῆς, ὁ δὲ ἀρχὸς Ἀθηναίων, υἱὸς δὲ Σφήλου. </comment>

<comment>
<ref>15.341 s.</ref>
 Πίπτει δέ τις ἐνταῦθα καὶ ὑπὸ τῷ Πάριδι, Δηί̈οχος, βληθεὶς νείατον ὦμον







 
 ὄπισθεν, φεύγων ἐν προμάχοισι. Καί φασι μόνον τοῦτον Ἑλλήνων ὄπισθε
 βεβλῆσθαι. καὶ ἴσως ἐνταῦθα τοῦτο, ἄλλως γὰρ καὶ Ἠϊονεύς που ὑφ’ Ἕκτορος
 οὕτως ἀναιρεῖται. </comment>

<comment>
<ref>15.328</ref> Ὅρα δ’ ἐν τούτοις καὶ ὅτι φθάσας εἰπεῖν Ὅμηρος
 ἀορίστως τὸ ἔνθα δ’ ἀνὴρ ἕλεν ἄνδρα κεδασθείσης ὑσμίνης, ὅπερ ἐπὶ τροπῆς
 πολέμου λέγοιτ’ ἄν, ἐπήγαγεν εὐθὺς καὶ τὰ ὡρισμένα, ἤγουν ὁ δεῖνα τὸν δεῖνα
 καὶ ὁ δεῖνα τὸν δεῖνα. </comment>

<comment>
<ref>15.328</ref> Ἔστι δὲ κεδασθῆναι τὸ διαλυθῆναι, φυσικῶς
 μὲν ἐκ τοῦ <rs type="waw">κ</rs> ἔχον τὴν ἀρχήν. ἐκ τοῦ κεάζω γάρ, τὸ κλῶ, γίνεται, ἀφ’ οὗ καὶ
 ἡ κέδρος καὶ τὸ ἐν Ὀδυσσείᾳ ξύλα κεάσαι, κατὰ χρείαν δέ ποτε μέτρου καὶ
 μετὰ τοῦ <rs type="waw">σ1</rs> προφερόμενον. κεκοίνωται γοῦν μάλιστα τὸ σκεδάζειν. </comment>

<comment>
<ref>15.332</ref>
 Ἰστέον δὲ καὶ ὅτι ἐν τοῖς ὑπὸ τῷ Αἰνείᾳ, ὡς ἐρρέθη, πεσοῦσι δυσὶ πρῶτον
 ἱστόρησεν ὁ ποιητὴς τὰ περὶ τοῦ πρώτου, ἤγουν τοῦ Μέδοντος, εἶτα εἶπε τὰ
 κατὰ τὸν δεύτερον Ἴασον, πρὸς τὸ πρῶτον κατὰ φύσιν ἀπαντήσας, ὁποῖά τινα
 καὶ ἐν τῇ ἀρχῇ τῆς ῥαψῳδίας ταύτης ἐσημειώθη. </comment>

<comment>
<ref>15.331 — 8</ref> Ὅτι δὲ τὸ Ὀϊλεύς
 δίχα τοῦ ἐν ἀρχῇ <rs type="waw">ο</rs> προφέρουσί τινες, ἤδη δεδήλωται. Φασὶ δὲ οἱ παλαιοί,
 ὅτι Στησίχορος καὶ Ἡσίοδος τὴν τοιαύτην οἴδασι προφοράν, οἷς ἀκολουθῶν
 καὶ Ζηνόδοτος βιάζεται πανταχοῦ τὴν Ὁμηρικὴν γραφήν. διὸ καὶ ἐν τῷ οὐδ'
 ἂρ Οἰληιάδῃ μεγαλήτορι Λοκροὶ ἕποντο καὶ τοῖς τοιούτοις κακουργεῖ
 μεταγράφων, καὶ δίχα τοῦ <rs type="waw">ο</rs> ἐκφέρει τὰ κατὰ τὸν Ὀϊλέα. </comment>

<comment>
<ref>15.338</ref> Ὁ δὲ
 Σφῆλος βαρύνεται κανόνι τοιούτῳ. Τὰ εἰς <rs type="waw">λοσ</rs> δισύλλαβα κύρια τῷ <rs type="waw">η</rs> παραληγόμενα βαρύνονται: Τῆλος, Μῆλος, Βῆλος, Σφῆλος, ἐπιθετικὰ δὲ ποτὲ μὲν
 ὀξύνονται, οἷον πηλός, χηλός, κηλός, βηλὸς οἴκου, ποτὲ δὲ καὶ βαρύνονται:
 δῆλος, ζῆλος, ἐν οἷς καὶ ἧλος. </comment>

<comment>
<ref>15.339</ref> Κεῖται δ’ ἐν τοῖς εἰρημένοις καὶ αἰτιατικὴ τοῦ Μηκιστεύς Μηκιστῆος ἀποκεκομμένη. φησὶ γὰρ Μηκιστῆ δ’ ἕλε
 Πουλυδάμας, καὶ ἔστιν ὅμοιον τῷ ἀγγελίην ἔπι Τυδῆ στεῖλαν Ἀχαιοί.
 </comment>

<comment>
<ref>15.344 s.</ref> Ὅτι τὴν Ἑλληνικὴν ἧτταν οὕτω γοργῶς φράζει τάφρῳ καὶ σκολόπεσσιν ἐνιπλήξαντες ὀρυκτῇ ἔνθα καὶ ἔνθα φέβοντο, δύοντο δὲ τεῖχος ἀνάγκῃ.
 κυρίως δ’ ἐπὶ ὀρνέων τὸ ἐμπλῆξαι, ὅτε δικτύοις ἢ παγίσιν ἐγκρούσουσιν.
 </comment>

<comment>
<ref>15.347</ref> Ὅτι ὅπερ ἀλλαχοῦ Νέστωρ εἶπεν ἄνδρας κτείνωμεν, ἔπειτα δὲ
 καὶ ταῦτα ἕκηλοι νεκροὺς ἂν πεδίον συλήσετε συντομώτατα ἐνταῦθα Ἕκτωρ
 λέγει, κελεύων νηυσὶν ἐπισσεύεσθαι, ἐᾶν δ’ ἔναρα βροτόεντα. </comment>

<comment>
<ref>15.348 — 51</ref>
 Οἷς ἐπιπλέκων ἀπειλὴν στρατηγικῶς, καθά που καὶ πρὸ τούτου ἄλλοι τοῖς
 λειποτακτοῦσιν ἠπείλησαν, ἐπάγει ὃν δ’ ἂν ἐγὼν ἀπάνευθε νεῶν ἑτέρωθι








 
 νοήσω, αὐτοῦ οἱ θάνατον μητίσομαι, οὐκ ἐνδοὺς δηλαδὴ οὐδὲ βραχύ τι ἐπιζῆσαι, οὐδέ νυ τόν γε γνωτοί τε γνωταί τε πυρὸς λελάχωσι θανόντα, ἀλλὰ
 κύνες ἐρύουσι πρὸ ἄστεος ἡμετέροιο. </comment>

<comment>
<ref>15.350</ref> Καὶ ἔστι τὸ πυρὸς λελάχωσιν,
 ἀντὶ τοῦ λάχος δώσουσιν, ὡς ἓν δὲ ἀνθ’ ἑνὸς εἰπεῖν, καταξιώσουσι πυρός.
 Σημείωσαι δέ, ὅτι τὸ μὲν αὐτόν τινα λαχεῖν αἰτιατικῇ συντάσσεται: ἔλαχεν
 οὐρανόν, ἔλαχε ζόφον, τὸ δὲ ἄλλῳ δοῦναι λάχος γενικῇ, ὁποῖον καὶ τὸ πυρὸς
 λελαχεῖν. </comment>

<comment>
<ref>15.348</ref> Ἐν δὲ τῷ ἀπάνευθε ἀναγκαίως θετέον ὑποδιαστολήν,
 ἵνα δηλοῖ ἀπάνευθε τῶν νεῶν, καὶ μὴ συνεμπίπτῃ τῷ ἀπάνευθεν ἐών,
 ἤγουν ὑπάρχων, ὃ ἀλλαχοῦ κεῖται. </comment>

<comment>
<ref>15.350</ref> Τὸ δὲ γνωτοὶ καὶ γνωταί οὐκ
 ἐξ ἀνάγκης ἔλλειψιν ἔχουσι τοῦ <rs type="waw">σ1</rs> ἐκ τοῦ γνωστοί καὶ γνωσταί, ἀλλὰ δύνανται
 εἶναι καὶ ἀπὸ γʹ συζυγίας τῶν περισπωμένων, ὁμοίως τῷ ἑεδνωταί καὶ τοῖς
 τοιούτοις. ἴσως δὲ καὶ ὥσπερ ἀπὸ τοῦ γεννῶ γεννήσω συγκέκοπται ὁ κασίγνητος,
 οὕτως ἐκεῖθεν καὶ ὁ γνητὸς καὶ ἡ γνητή, ἐξ ὧν τροπῇ τοῦ <rs type="waw">η</rs> εἰς <rs type="waw">ω</rs> οἱ γνωτοὶ
 καὶ αἱ γνωταί. </comment>

<comment>
<ref>15.351</ref> Τὸ δὲ πρὸ ἄστεος ἡμετέροιο, ἐξ οὗ σύνθετον τὸ
 παρὰ τοῖς ὕστερον προάστειον, ἐντρέπει τὸν λειποτάκτην, εἰ μὴ ἐν τῷ ναυστάθμῳ παρὰ τοῖς ἀγνοοῦσι πεσεῖται, ἀλλ’ ἐπὶ τῆς πατρίδος κυνῶν μέλπηθρα
 γένηται. Πάλαι δὲ τοῖς λειποτάκταις ἐπιτίμια ταῦτ’ ἔκειτο, καὶ δικαίως, οἳ
 τὴν τάξιν λείψαντες οὐ μόνον ἑαυτοὺς προὔδωκαν εὐκατεργάστους τοῖς πολεμίοις, ἀλλὰ καὶ τὸ λοιπὸν τό γε εἰς αὐτοὺς ἧκον ἔβλαψαν στράτευμα. Ὅρα δὲ
 ὡς ἐν ἄλλοις μὲν ὁ ποιητὴς τὴν κατὰ τῶν λειποτακτούντων ἀπειλὴν συντομώτατα
 ἔφρασεν, εἰπὼν ὄφρα πρόσθ’ ἄλλων θάνατον καὶ πότμον ἐπίσπῃ, ἑτέρωθι
 δὲ σαφέστερον ἐν τῷ οὔ οἱ ἄρκιον ἐσσεῖται φυγέειν κύνας ἠδ’ οἰωνούς,
 ἐνταῦθα δὲ πλατύτερον ἔγραψεν οἷα πολυειδῶς παραφράζειν εἰδώς. </comment>

<comment>
<ref>15.343 s.</ref>
 Ἰστέον δὲ καὶ ὅτι οὐ πάνυ ἀγχίνους νῦν ὁ Ἕκτωρ ἐν τῇ κατ’ αὐτὸν παραινέσει
 φαίνεται. οὐ γὰρ ἁπλῶς ἐλάλησε πρὶν ἢ φορτικόν τι κατιδεῖν, ἀλλ’ ἐπεὶ ἐν
 ὅσῳ οἱ, ὡς εἴρηται, πεσόντες Ἀχαιοὶ ἐσκυλεύοντο, τόφρα δ’ Ἀχαιοὶ τάφρῳ
 καὶ σκολόπεσιν ἐμπλήξαντες ἔσω τείχους ἐγένοντο, τηνικαῦτα ἐπεμηθεύσατο.
 </comment>

<comment>
<ref>15.352</ref> Ὅτι τὸ μάστιγι κατωμαδὸν ἤλασεν ἵππους ἀντὶ τοῦ ἀνατείνας
 ἕως ὤμων τὴν μάστιγα, ὤμων δὲ ἢ τῶν ἑαυτοῦ ἢ τῶν ἵππων. </comment>

<comment>
<ref>15.352 — 5</ref>
 Ὅτι πολεμικὴν εὔτακτον ὁρμὴν φράζει τὸ ἤλασεν ἵππους κεκλόμενος,
 ἤγουν ἐγκελευόμενος τοῖς δεῖνα, ἐπὶ στίχας, οἳ δὲ σὺν αὐτῷ πάντες ὁμοκλήσαντες ἔχον, ἤγουν ἤλαυνον, ἐρυσάρματας ἵππους ἠχῇ θεσπεσίῃ. Εὐθεῖα
 δὲ πληθυντικὴ τοῦ ἐρυσάρματας οἱ ἐρυσάρματες, ὅπερ ὅτι μεταπέπλασται
 ἀπὸ τοῦ ἐρυσάρματοι, δηλοῦται ἀλλαχοῦ. </comment>

<comment>
<ref>15.355 — 61</ref> Ὅτι Ἀπόλλων αἰγίδα







 
 ἔχων ἐρίτιμον, ἣν ἀριπρεπέα φθάσας εἶπεν Ὅμηρος ὡς καὶ χρυσῆν καὶ βασιλικήν, ῥεῖα ὄχθας καπέτοιο βαθείης ποσσὶν ἐρειπὼν ἐς μέσον κατέβαλε,
 γεφύρωσεν δὲ κέλευθον μακρὰν ἠδ’ εὐρεῖαν, ὅσον τ’ ἐπὶ δουρὸς ἐρωὴ γίνεται,
 οὐκ ἐν πολέμῳ ἀλλ’ ἐν γυμνασίου ἀδείᾳ, ὁππότ’ ἀνήρ, φησί, σθένεος πειρώμενος ἥσει, τουτέστι πέμψει — ὅθεν καὶ ἥμων ὁ ἀκοντιστής, καὶ ἤματα τὰ
 ἀκοντίσματα. — τῇ ῥ’ οἵ γε, τουτέστιν ἐνταῦθα διὰ τοῦ τοιούτου γεφυρώματος, οἱ Τρῶες προχέοντο φαλαγγηδόν, ἔφιπποι πάντως, ὡς μετ’ ὀλίγα
 φανήσεται, πρὸ δ’ Ἀπόλλων, ἤγουν πρὸ δὲ τῶν ἄλλων Ἀπόλλων ἐκέχυτο
 δηλαδή, αἰγίδ’ ἔχων, ὡς ἐρρέθη, ἐρίτιμον, ἔρειπε δὲ τεῖχος οὐχ’ ἁπλῶς
 δίχα πόνου, ἀλλὰ καὶ λίαν ἀπονητί. </comment>

<comment>
<ref>15.361 s.</ref> Φησὶ γὰρ ἔρειπε δὲ τεῖχος
 Ἀχαιῶν ῥεῖα μάλα. ὃ παραβολικῶς ἐφερμηνεύων ἐπάγει ὡς ὅτε τις ψάμαθον
 πάϊς ἄγχι θαλάσσης, ἔνθα δηλαδή ἐστι ψάμμου δαψίλεια. </comment>

<comment>
<ref>15.363 s.</ref> Εἶτα
 ἐπεξεργαζόμενος τὴν σύντομον ταύτην παραβολὴν ἐπάγει διὰ τὸ σαφέστερον
 ὅς τε, τουτέστιν ὁ παῖς, ἐπεὶ οὖν ποιήσει ἀθύρματα νηπιέῃσιν, ἂψ αὖτις
 συνέχευε ποσὶν καὶ χερσὶν ἀθύρων. </comment>

<comment>
<ref>15.365 s.</ref> Εἶτα ἐν τῇ ἀποδόσει τῆς
 παραβολῆς ἀποστροφῆς σχήματι χρησάμενος περιπαθῶς ἢ καὶ ἄλλως ἐν
 θαύματι διὰ τὸ μέγεθος τοῦ πράγματός φησιν ὥς ῥα σύ, ἤϊε Φοῖβε, πολὺν
 κάματον καὶ ὀϊζὺν σύγχεας Ἀργείων, αὐτοῖσι δὲ φῦζαν ἐνῶρσας. Καὶ ὅρα
 καιρίαν λέξιν τὸ συνέχεας διὸ καὶ ἐπιμείνας δὶς ἐνταῦθα εἶπεν αὐτὴν ὡς καὶ
 τὴν τοῦ ἀθύρειν κίνησιν. Καὶ σημείωσαι τὴν παραβολὴν ταύτην τῆς ἄμμου
 ἀμίμητον οὖσαν. οὐκ ἂν γὰρ εὑρήσει τις καιριωτέραν εἰς ἔμφασιν τῆς ἐν ἀκαρεὶ
 γενομένης καταρρίψεως τοῦ τείχους καὶ συγχύσεως. Εἰ δέ τις ἐρεῖ ἐξεῖναι
 καὶ ἀπὸ χοὸς ποιῆσαι παραβολὴν ὁμοίαν, ἀκούσοι ἂν ὁ τοιοῦτος, ὅτι τε οὐκ
 αὐτὸς εἰς τὸ πᾶν οὕτως ἠπόρησεν, ἀλλ’ ἐξ Ὁμήρου τὴν ἀρχὴν τοῦ οὕτως
 ἀπορῆσαι εἴληφε διὰ τὸ συγχέειν, ἐξ οὗ ὁ χοῦς παράγεται — ἀπὸ γὰρ τοῦ χέω
 χόος καὶ χοῦσ — , καὶ ὅτι δὲ κρείττων πάλιν ἡ τῆς ἄμμου παραβολὴ τά τε ἄλλα
 καὶ ὡς ἐκ τῶν παρὰ πόδας ληφθεῖσα. καὶ γὰρ τὸ χαλασθὲν τεῖχος ὡς παραιγίαλον ἐγγὺς ψάμμου ἐστί. διὸ αὐτόθεν ἐκ τῶν ὑποκειμένων εἴληπται ἡ παραβολή.
 Σημείωσαι δὲ καὶ ὅπως καθ’ Ὅμηρον οἶδε καταρρίπτειν καὶ συγχέειν τεῖχος
 ὁ μυθικὸς Ἀπόλλων ἐν βραχυτάτῃ χρόνου ῥιπῇ, ὥστε Ἀπόλλων καὶ Ποσειδῶν
 οἱ ἐννῆμαρ τὸ Ἑλληνικὸν ὕστερον ἀφανίσοντες τεῖχος οἱ ἀλληγορούμενοί
 εἰσιν, ὡς ἐρρέθη, οὐ μὴν οἱ τοῦ μύθου. αὐτοὶ γὰρ ὑπόκεινται μεγάλα δύνασθαι.
 </comment>

<comment>
<ref>15.356</ref> Ὄχθας δὲ οὐ μόνον ποταμοὶ ἔχουσιν, ἀλλ’ ἰδοὺ καὶ τάφρος. αἱ δέ







 
 εἰσι χείλη καὶ ἀνασκαφαὶ κοίλης τάφρου. διὸ οὐδὲ τάφρον ἐνταῦθα εἶπεν,
 ἀλλὰ κάπετον, ἵνα ἐμφήνῃ τὰς ἐκ τοῦ σκάπτειν ὄχθας ταύτας. Ἀπὸ τοῦ σκάπτειν γὰρ ἡ κάπετος, γλώσσης Ἀργείων οὖσα κατὰ τοὺς παλαιούς, ἧς ἡ χρῆσις
 καὶ παρὰ Σοφοκλεῖ, κοίλην εἰπόντι κάπετον. Τὸ δὲ ποσσὶν ἐρείπων προκλητικόν ἐστι τῆς εἰρημένης παραβολῆς, ἐν ᾗ παῖς ποσὶ καὶ χερσὶν ἀθύρει τὰ συνήθη.
 
 
 καιρία δὲ λέξις ποιηταῖς τὸ ἐρείπειν, ὅ ἐστι καταβάλλειν, διὸ καὶ αὐτὸ δὶς ἐν 
 τοῖς ῥηθεῖσι κεῖται. </comment>

<comment>
<ref>15.357</ref> Τὸ δὲ ἐς μέσον κατέβαλλε τὴν ἐπαγομένην
 γεφύρωσιν συνιστᾷ, ἣν ἀποτελεῖ ὁ καταβληθεὶς μέσον τῆς τάφρου χοῦς. Τὸ δὲ
 ἐγεφύρωσεν ἀστείως εἴρηται πρός τινα παραβολικὴν ὁμοιότητα γεφύρας.
 αἱ γὰρ ἐκ τοῦ ὀρύγματος ἐπανιστάμεναι ὄχθαι τῷ χάσματι τῆς τάφρου μέσον
 καταρριφεῖσαι, ὡς οὕτω κέλευθον λειανθῆναι, εἰ καὶ μὴ πᾶσαν, καθάπερ
 Ἀπόλλων ὑπέσχετο, καὶ τὸ χάσμα πληρώσασαι εἰς εὖρος ὅσον δουρηνεκές,
 γεφύρας ἔργον ἐποίησαν. ὡς γὰρ ἐπὶ γεφύρας ἄβατα τὰ ἑκατέρωθεν ἐκ πλαγίων
 τοῦ ὕδατος, οὕτω κἀνταῦθα ἐπὶ τῆς ἀναπληρωθείσης τάφρου τὰ ἑκατέρωθεν
 ἀδιάβατα μένουσι, τοσοῦτον διαφέροντα τῶν ἑκάτερθεν τῆς γεφύρας τόπων,
 ὅσον ἐκεῖνα μὲν ὕδατος γέμει, τὰ δὲ τῆς τάφρου κενὸν διαχάσκουσι. </comment>

<comment>
<ref>15.360</ref>
 Τὸ δὲ προχέοντο δηλοῖ μὲν τὴν ῥᾴονα καὶ ἐνταῦθα καὶ ἀκώλυτον Τρωϊκὴν
 πρόοδον, ἔχει δέ τι καὶ ἀστεῖον, εἰ διὰ τῆς γεφύρας ταύτης προχέονταί τινες
 ἄνω ἀπ’ ἐναντίας ταῖς κυρίως γεφύραις, ὧν ὑποκάτω προχεῖται τὸ τρέχον
 ὑγρόν. </comment>

<comment>
<ref>15.360</ref> Τὸ δὲ φαλαγγηδόν ἔχει τὸ ἀσφαλὲς ἐκ τοῦ μακρὰν καὶ
 εὐρεῖαν. διὰ γὰρ τοιαύτης κελεύθου φαλαγγηδὸν ἄν τινος ἔρχοιντο. </comment>

<comment>
<ref>15.362</ref>
 Ὅτι δὲ παίδων ἔργον αἱ περὶ ψάμμον οἰκοδομαί, ἡ πεῖρα διδάσκει. </comment>

<comment>
<ref>15.363 s.</ref>
 Τὸ δὲ ποιεῖν ἀθύρματα καὶ τὸ ἀθύρειν καίριαι λέξεις ἐπὶ παίδων. Ἔστι δὲ
 ἀθύρειν τὸ ἄνετα βαίνειν, ἐκτρέχοντα τοῦ καθήκοντος, ὡς οἷα παρὰ θύρας
 ὅ φασιν, ἥκοντα, ἢ μὴ εἰδότα θύραν, ὅπερ ἡ κοινὴ γλῶσσα ἐκθυρίζειν φησίν.
 οὗ τὸ ἀνάπαλιν ἔσω κιγκλίδων μένειν καὶ θύραν ἐποχῆς εἰδέναι καὶ ὅσα τοιαῦτα.
 Τὸ δὲ νηπιέαις, ὡς ἓν μὲν πρὸς ἓν εἰπεῖν, ἀντὶ τοῦ νηπιότησιν, ἀφροσύναις,
 ἀσυνεσίαις, ἄλλως δὲ κατ’ ἔλλειψιν λέγεται, ἵνα ᾖ τὸ τέλειον νηπιέαις φρεσί.








 
 Τοῦ δὲ ἄθυρμα καὶ τοῦ ἀθύρειν οὐκ ἔχει καιρωτέραν λέξιν εἰπεῖν. Τὸ δὲ συγχέειν
 ἐναντίον τῷ τάττειν καὶ ἁρμόττειν. ἡ μὲν οὖν οἰκοδομὴ ἁρμονίας τάξιν ἔχει,
 ἡ δὲ ταύτης καταβολὴ σύγχυσιν. </comment>

<comment>
<ref>15.365</ref> Τὸ δὲ ἤϊε Ἀρίσταρχος μὲν δασύνει
 ἀπὸ τοῦ ἵημι ἥσω διὰ τὴν ἕσιν τῶν βελῶν, Ἡρῳδιανὸς δὲ καὶ οἱ περὶ Κράτητα
 ψιλοῦσιν ἀπὸ τῆς ἰάσεως, ἰατρὸς γάρ. ἢ ἀπὸ τοῦ ἰέναι, ἤγουν ἔρχεσθαι, Ὑπερίων γάρ. Καὶ μὴν Ἀριστάρχῳ μάχεται καὶ ὁ κανών, ὁ τὸ <rs type="waw">η</rs> 
 πρὸ φωνήεντος ὂν ψιλοῦσθαι ἀπαιτῶν, ταὐτὸν δὲ εἰπεῖν κατὰ τοὺς παλαιούς,
 ὁ χαρακτήρ. ἀεὶ γὰρ τὸ <rs type="waw">η</rs> πρὸ φωνήεντος ψιλοῦται, οἷον ἠύ̈τε, ἠύ̈σ τε μέγας
 τε, ἠώς, ἡ ἡμέρα, καίτοι τῆς ἕω δασυνομένης, ἠέλιος, καὶ ταῦτα τοῦ ἥλιος
 δασὺ πνεῦμα ἔχοντος. Ὅτι δὲ ἀφαίρεσιν ἔπαθεν ὁ ἤϊος τοῦ ἰῶτα εἴτε ἀπὸ
 τοῦ ἰῶ γίνεται εἴτε ἀπὸ τοῦ ἵημι, κατὰ τὸ πλῆρες γὰρ τετρασυλλαβεῖ ὁ ἰήϊος,
 καὶ ὅτι Διονύσου ἐστὶν ἐπίθετον, καὶ ὅτι καὶ πάθει λοιμώδει ἐπιτίθεται, ὅθεν
 καὶ παρὰ Σοφοκλεῖ ἤϊοι τρισυλλάβως, ἢ τετρασυλλάβως ἰήϊοι κάματοι
 λέγονται οἱ λοιμικοί, καὶ ὅτι δοκεῖ τὸ ἰήϊος καὶ ἀπὸ τοῦ ἰή γίνεσθαι, ὅπερ ἐστὶν
 ἐπιφώνημα λαλούμενον ἐν τόποις, ὅπου τὸ θεῖον τιμᾶται, ὡς δῆλον καὶ ἐκ τοῦ
 ἰὴ παιάν, ὅθεν καὶ τὸ ἱερὸν παρῆκται, δηλοῦται καὶ ἀλλαχοῦ. </comment>

<comment>
<ref>15.368 s.</ref>
 Ὅτι τὸ ἀλλήλοισί τε κεκλόμενοι καὶ θεῷ χεῖρας ἀνίσχοντες μεγάλ’ εὐχετόωντο
 ἕκαστος δυσπραγίας ἑτεροίας τε καὶ τὴν ἐν μάχῃ ἐπίτασιν δηλοῖ καὶ σωτηρίας ἀπόγνωσιν. Ὅρα δὲ τὸ ἀνίσχοντες, ἤγουν ἄνω ἔχοντες. πολλαὶ δὲ
 λέξεις τοιαύτης ἐννοίας εἰσὶν ἐκ τοῦ ἀνέχειν καὶ ἀνίσχειν ὡρμημέναι. ἀνίσχει
 γοῦν ἥλιος δι’ ἀνατολῆς καὶ ὑπερανίσχει καὶ ὑπερανέχει ὄρος τῶν αὐτοῦ ταπεινοτέρων, καὶ ἄλλαις δὲ προθέσεσι τὰ τοιαῦτα ἐπὶ σημασίας ὁμοίας ᾠκείωνται,
 ὡς δῆλον ἐκ τοῦ ὑπερίσχειν καὶ ὑπερέχειν καὶ ἐξέχειν καὶ τῶν ὁμοίων. Ὅτι
 δὲ τὸ χεῖρας ἀνίσχειν θεῷ καὶ χεῖρας ὀρέγειν εἰς οὐρανὸν λέγεται περιφραστικῶς, μετ’ ὀλίγα φανεῖται. Ὅτι ποικιλίας χάριν καὶ πολυμαθίας διοσημίαν
 κἀνταῦθα Ὅμηρος ἐκτίθεται, ἣν πρὸς τῶν Ἀχαιῶν οὖσαν οἱ Τρῶες, ὡς εἰκός,
 γνῶναι οὐκ ἔσχον, ἐμφαίνοντος τοῦ ποιητοῦ λοξότητά τινα εἶναι καὶ ἐν τοῖς
 τοιούτοις, εἰ μὴ σοφὸν ἔχοιεν ἐξηγητήν. </comment>

<comment>
<ref>15.370 — 80</ref> Φησὶ γοῦν εὐμεθόδως
 πλάττων, ὅτι Νέστωρ μάλιστα Γερήνιος, οὖρος Ἀχαιῶν, εὔχετο χεῖρ’ ὀρέγων
 εἰς οὐρανὸν ἀστερόεντα: Ζεῦ πάτερ, εἴ ποτέ τίς τοι ἐν Ἄργεί̈ περ πολυπύρῳ
 ἢ βοὸς ἢ ὄϊος κατὰ πίονα μηρία καίων εὔχετο νοστῆσαι, σὺ δ’ ὑπέσχεο καὶ
 κατένευσας, τῶν μνῆσαι καὶ ἄμυνον, Ὀλύμπιε, νηλεὲς ἦμαρ, μηδ’ οὕτω Τρώεσσιν ἔα δάμνασθαι Ἀχαιούς. ὣς ἔφατ’ εὐχόμενος, μέγα δ’ ἔκτυπε μητίετα
 Ζεὺς ἀράων ἀί̈ων γέροντος. Τρῶες δ’ ὡς ἐπύθοντο Διὸς κτύπον αἰγιόχοιο,
 μᾶλλον ἐπ’ Ἀργείοισι θόρον, μνήσαντο δὲ χάρμης, παρανοήσαντες δηλαδὴ
 τὸ τέρας διὰ τὸ μὴ εἰδέναι τὸ αἴτιον τῆς βροντῆς. καὶ ἔστιν ὁ ῥηθεὶς κτύπος
 φωνὴ Διὸς καὶ συνήθης κατάνευσις οἷον κεφαλῆς ἐκ τῶν ἄνωθεν. Τὸ δὲ σχῆμα
 τῆς εὐχῆς ταύτης τοῦ Νέστορος ὅμοιον τῷ τοῦ Χρύσου ἐν τῇ αʹ ῥαψῳδίᾳ.
 καὶ σημείωσαι ὡς δυσωπητικὸν οἶδεν ὁ ποιητὴς πανταχοῦ τὴν τῶν εὐεργεσιῶν
 ἀνάμνησιν, ὡς καὶ Ἀχιλλεὺς ἐν τοῖς πρὸς τὴν μητέρα ἐνέφηνε καὶ αὐτὴ ἡ
 Θέτις ἐν τοῖς πρὸς τὸν Δία καὶ ὁ Φοῖνιξ ἐν τοῖς πρὸς Ἀχιλλέα. Ὅρα δὲ καὶ
 ὡς οὐδ’ ἐνταῦθα ἡ δικαία εὐχὴ διαπίπτει, παιδευτικῶς τὰ τοιαῦτα Ὁμήρου
 ποιοῦντος. </comment>

<comment>
<ref>15.370</ref> Τὸ δὲ μάλιστα δηλοῖ καὶ ἑτέρους μὲν Ἀχαιούς, εἰς
 πλέον δὲ τὸν γέροντα εὔχεσθαι. </comment>

<comment>
<ref>15.372</ref> Τὸ δὲ ἐν Ἄργεϊ ἀπὸ μέρους καὶ
 νῦν ἀξιολόγου τὰς ὅλας τῶν Ἑλλήνων χώρας δηλοῖ. ὅθεν καὶ Ἀργεῖοι πάντες
 οἱ Ἕλληνες. ὁμοίως καὶ τὸ πολύπυρον, ὅ ἐστι πολύσιτον, ἀπὸ μέρους τοῦ
 κατὰ τοὺς πυροὺς τὸ ἁπλῶς εὔφορον δηλοῖ. </comment>

<comment>
<ref>15.373</ref> Οὕτω δὲ μερικῶς καὶ
 βοὸς καὶ ὄϊος ἐνταῦθα μνησθεὶς συνεισάγει καὶ εἴ τι ἄλλο θῦμα, ὥσπερ καὶ
 ἐν τῷ ταύρων ἠδ’ αἰγῶν οὐδὲ τὰ λοιπὰ τῆς θυσίας ἀπάγει. Ὁμοίως οὐδὲ ὁ
 βόας ὑπολαλῶν ἐν τῇ λέξει τῆς ἑκατόμβης ἀποδιϊστᾷ ἐκείνης τὰ λοιπὰ ἱερεῖα,
 ἀλλ’ ὡς ἐξ ἁδροῦ καὶ τιμίου μέρους τοῦ τῶν βοῶν κἀκεῖνα ἐμφαίνει, δίχα γε
 μόνου τοῦ ἀστείου Ἐφίππου, ὃς εὐτραπέλως ᾠῶν ἑκατόμβην εἰπὼν ὡς πρὸς τὸ
 βοῶν μονάζει τῷ νοήματι. </comment>

<comment>
<ref>15.375</ref> Ὑπισχνεῖται δὲ καὶ κατανεύει Ζεύς, ὡς ἐρρέθη, τοῖς ἄνωθεν σημείοις, ὁ Ὀλύμπιος δηλαδή, οὐ μὴν ἁπλῶς ὁ Κρονίδης ἢ ὁ
 ἁπλῶς μητίετα. διὸ καὶ τὸ Ὀλύμπιε εἶπε, προκλητικὸν ὂν τοῦ τὸν Ὀλύμπιον
 μητιέτην μέγα κτυπῆσαι, ὅπερ ἐστι βροντῆσαι. </comment>

<comment>
<ref>15.379</ref> Τὸ δὲ ἐπύθοντο
 γενικῇ συντάξας πρὸ βραχέων ἐν τῷ μάχης ἐπύθοντο, νῦν κατὰ αἰτιατικὴν
 ἔφη ὡς ἐπύθοντο Διὸς κτύπον. λέγει δὲ κτύπον Διὸς τὴν βροντήν, καὶ ἔστιν
 ἡ λέξις λειοτέρα καὶ δηλοῖ ὑφειμένην βροντὴν καὶ ἀτράχυντον. ὥσπερ δὲ οὐ
 τὸ ἔκτυπε μόνον δηλοῖ τὸ ἐβρόντησεν, ἀλλ’ ὁμοῦ τὸ ἔκτυπε Ζεύς, οὕτως οὐδ'
 ἁπλῶς κτύπος ἡ βροντή, ἀλλὰ Διὸς κτύπος. </comment>

<comment>
<ref>15.381 — 4</ref> Ὅτι ἀεὶ παρευδοκιμῶν,
 κατὰ τοὺς παλαιοὺς εἰπεῖν, ὅ ἐστι νικῶν, ἑαυτὸν ὁ ποιητὴς ἐν ταῖς ὁμοιώσεσι







 
 πάσχει αὐτὸ καὶ ἐνταῦθα, παραβολὴν ἐκθεὶς θαυμασιωτάτην διὰ τὸ πάνυ
 ἐναργὲς τῆς εἰκόνος ἐμφαντικόν τε καὶ σύμφωνον. ἀνέμῳ μὲν γὰρ ἐπείγοντι
 καὶ αὔξοντι κύματα εἰκάζει τὴν μάχην, τοίχοις δὲ σκάφους τὸ τεῖχος, ὃ καὶ
 αὐτὸ κατὰ τὸν τοῖχον ἐκ τοῦ τεύχω γίνεται, τοὺς δὲ ἐπιόντας Τρῶας κύμασι
 μεγάλοις, λέγων οὕτως οἳ δ’ ὥς τε μέγα κῦμα θαλάσσης εὐρυπόροιο νηὸς
 ὑπὲρ τοίχων καταβήσεται, ὁππότ’ ἐπείγει ἲς ἀνέμου, ἣ γάρ τε μάλιστά γε
 κύματ’ ὀφέλλει, ὣς Τρῶες μεγάλῃ ἰαχῇ κατὰ τεῖχος ἔβαινον. ὃ κάλλιον
 πέφρασται ἐν τῷ ὑπερκατέβησαν ὁμίλῳ. νοεῖται μὲν γὰρ καὶ ἐνταῦθα τὸ
 <rs type="waw">ὑπερ</rs> καὶ τὸ <rs type="waw">κατα</rs> ἐκ τοῦ νηὸς ὑπὲρ τοίχων, καὶ ἐκ τοῦ κατὰ τεῖχος ἔβαινον,
 ὃ ἀναβάντες εἶτα καταβήσονται. ἀλλ’ ὅμως κρείττων ἡ φράσις τοῦ ὑπερκατέβησαν διὰ τὸ καὶ γοργότερον καὶ σαφέστερον. </comment>

<comment>
<ref>15.382</ref> Ὅτι δὲ ὁ τοῖχος κυριολεκτεῖται καὶ ἐπὶ νηός, δῆλον ἐξ οὗ καὶ τοιχίζειν λέγεται ναῦς. καὶ παροιμία
 τὸ ἐπὶ τὸν εὖ ἔχοντα τοῖχον ῥέπειν. Ἐπὶ δὲ τῶν μεγάλων νηῶν καὶ ἄρχοντες
 ἦσάν τινες τῶν τοιούτων τοίχων, καὶ ἦν ἐνδοξότερος ὁ τοῦ δεξιοῦ τοίχου
 τεταγμένος ἄρχειν. οὐκ ἀπεικὸς δὲ τοίχους λέγεσθαι καὶ ἐπὶ νηὸς ὥσπερ καὶ
 ἐπὶ οἰκίας, ἐπεὶ καὶ ἡ ναῦς τρόπον τινὰ οἰκία ἐστὶ μεταφορητή. </comment>

<comment>
<ref>15.383</ref>
 Ἲς δὲ ἀνέμου πάνυ καταχρηστικῶς ἐρρέθη. κυρίως γὰρ ἐπὶ σωμάτων ἡ ἲς
 καὶ αἱ ἶνες, νεύροις διοικουμένων. Τὸ δὲ μάλιστα κύματα ὀφέλλει οὐκ ἀργὸν
 οὕτω κεῖται, ἀλλὰ πρὸς διαστολήν. ἐγείρεται μὲν γὰρ κύματα καὶ ἀνέμου δίχα,
 ὁποῖα τὰ λεγόμενα κωφά, καὶ ὅτε δὲ τυχὸν ὑπὸ κήτους θάλασσα ταράσσεται,
 μάλιστα μέντοι ὑπ’ ἀνέμων αὔξεται. </comment>

<comment>
<ref>15.384</ref> Ἐν δὲ τῷ κατὰ τεῖχος ἔβαινον
 τεῖχος νοητέον τὸν τόπον, ἔνθα πρὸ βραχέων ἀκέραιον τὸ τεῖχος ἀνίστατο.
 νῦν γὰρ κεῖται χαμαί. καὶ ἔστι δι’ αὐτοῦ ὁδὸς ἱππήλατος. κατὰ τεῖχος οὖν
 βάντες καὶ ἵππους εἰσελάσαντες οἱ Τρῶες ἐπὶ πρύμνῃσι μάχονται παρυψούμενοι τοῖς ἅρμασι, καθὰ ταῖς πρύμναις οἱ Ἀχαιοί, καὶ οὕτως ἀπὸ ἴσου ὕψους
 μαχόμενοι. </comment>

<comment>
<ref>15.385 — 8</ref> Ὅτι χρήσιμον ἔσται ποτὲ εἰς μάχην παραθαλασσίαν
 σταδαίαν παρῳδηθὲν ἢ παραποιηθὲν τὸ ἵππους εἰσελάσαντες, οἱ Τρῶες
 δηλονότι, διὰ τοῦ ῥηθέντος γεφυρώματος τῆς τάφρου καὶ τοῦ κατερειφθέντος
 τείχους, ἐπὶ πρύμνῃσι μάχοντο ἔγχεσιν ἀμφιγύοις αὐτοσχεδόν, οἳ μὲν ἀφ'
 ἵππων, οἳ δ’ ἀπὸ νηῶν ὕψι μελαινάων ἐπιβάντες μακροῖσι ξυστοῖσιν. Ἐνταῦθα
 δέ φασί τινες τῶν παλαιῶν πιθανολογοῦντες ἰδίωμά τι καὶ σχῆμα γεγενῆσθαι 
 μάχης καινόν, λέγοντες ὅτι οὐ μόνον ἄλλως δεξιῶς ἀντετάχθησαν οἱ Τρῶες
 ἐφ’ ἁρμάτων τοῖς ἀπὸ νηῶν μαχομένοις ὡς ἀπὸ ἴσου καθὰ εἴρηται ὕψους
 τὴν μάχην γίνεσθαι, ἀλλὰ καὶ ἐπέστρεψαν τοὺς ἵππους ὡς ἐπὶ τὴν Ἴλιον, καὶ








 
 ἦσαν οἱ μὲν ἡνίοχοι τετραμμένοι ὡς ἐπὶ τὴν πόλιν, δεικνύντες τὰ νῶτα τοῖς
 Ἀχαιοῖς, οἱ δὲ παραιβάται, ἀντικρὺ τῶν νηῶν ὁρῶντες καὶ τοὺς ἡνιόχους
 σκέποντες, ἐμάχοντο. διό, φασί, καὶ ἡνίοχος Πολυδάμαντος Κλεῖτος κατὰ
 τὸν αὐχένα βάλλεται. καὶ οὕτω μέν τινες. Ἀντιλέγονται δὲ αὐτοὶ ἄλλως τε
 πολλαχῶς καὶ ὡς, εἴπερ κατ’ αὐτοὺς ἀπεστραμμένοι μὲν ἦσαν οἱ δίφροι, οἱ δὲ
 παραιβάται ἀντεστραμμένοι τοῖς ἵπποις, ἐπρηνίχθησαν ἂν οἱ παραιβάται πρὸς
 τῇ πτέρνῃ τοῦ δίφρου ἑστῶτες ἢ καὶ ἄλλως ἐν τῷ δίφρῳ ὄντες, ἐὰν οἱ ἵπποι
 παρεκινοῦντο. οὐκ ἂν δὲ οὐδὲ ὁ ποιητὴς τὸ οὕτω καινόσχημον τῆς παρατάξεως
 ἀφῆκεν ἀνεπισήμαντον καὶ παντελῶς ἀσαφές. Ὁ δέ γε, ὡς εἴρηται, βληθεὶς
 Κλεῖτος ἡνίοχος ἀνοήτως ἢ ἀπρονοήτως, οἷα εἰκός, ὧδε καὶ ἐκεῖ φερόμενος
 καὶ κατὰ τὸν ποιητὴν Ἕκτορι καὶ Τρώεσσι χαριζόμενος καὶ θέλων μόνος
 αὐτὸς καὶ τὰ τοῦ παραιβάτου ἐνεργεῖν, κατὰ τύχην οὕτω ἐκ τῶν ὄπισθεν ἐν
 τοῖς πολυειδέσιν ἐξελιγμοῖς βέβληται. </comment>

<comment>
<ref>15.388 s.</ref> Τὰ δὲ μακρὰ ξυστὰ ἑρμηνεύων ὁ ποιητής, ἃ δὴ καὶ δολιχὰ λέγοιτο ἄν, ὡς δηλοῖ μετ’ ὀλίγα τὸ ἑλὼν
 δολιχὸν δόρυ, φησὶ τά ῥά σφιν ἐπὶ νηυσὶν ἔκειτο ναύμαχα κολλήεντα, κατὰ
 στόμα εἱμένα χαλκῷ, ἤγουν ἐνδεδυμένα, κεκαλυμμένα. Δηλοῖ δὲ οὕτω τὰ
 οὐκ ἀμφίγυα, ὁποῖα εἶχον ἀνωτέρω προσεχῶς οἱ ἱππόται Τρῶες, σιδηρούμενα
 ἑκατέρωθεν, ἀλλ’ ἐξ ἑνὸς μέρους ἔχοντα σίδηρον. τὰ γὰρ ἀμφίγυα προδεδήλωται
 ἀμφοτέρωθεν ἔχειν. διὸ καὶ ῥᾳδίως εἰς γῆν ἐπήγνυντο. Τὸ δὲ ἐπὶ νηυσὶν ἔκειτο
 μεμελετῆσθαι παραινεῖ καὶ τὰ τοιαῦτα τοῖς πολεμικοῖς κατὰ τὸ οἴκοι βέλτερον
 εἶναι. Τὸ δὲ ναύμαχα ὡς τὸ θαύματα προπαροξυτόνως. ἐξαιρέτως γὰρ
 τὰ παρὰ ῥῆμα οὐδέτερα σύνθετα μονογενῆ εἰς <rs type="waw">ον</rs> λήγοντα προπαροξύνονται,
 οἷον χειρόγραφον, ἀκρατόφορον, χαρτότομον. οὕτω φασὶ καὶ ναύμαχον. καὶ
 ναυμάχος μὲν ἀνὴρ παροξυτόνως ὡς παμφάγος, καθ’ ὁμοιότητα τοῦ μονομάχος,
 ὡς Εὐριπίδης Φοινίσσαις μονομάχον ἐπὶ φρένα ἠλθέτην. Ναύμαχον δὲ
 δόρυ παρὰ τὴν μάχην, ὡς ἱππόκομος κόρυς παρὰ τὴν κόμην. Τὸ δὲ κολλήεντα
 καὶ τὸ μακροῖς ξυστοῖς αὐτὸς Ὅμηρος ἑρμηνεύων ἐν τοῖς ἑξῆς ἐρεῖ κολλητὸν
 βλήτροισιν, ὅ ἐστι συμβολαῖς, δύω καὶ εἰκοσίπηχυ καὶ διὰ τοῦτο μακρόν,
 ὁποῖον καὶ ὁ Αἴας ἔχειν ἱστορηθήσεται ἀναστέλλων καὶ ἀνείργων τοὺς Τρῶας,








 
 διπλάσιον ὂν ἤπερ τὸ ἁπλῶς πολεμικὸν ἔγχος. ἐκεῖνο γὰρ ἑνδεκάπηχυ, ὥς
 που καὶ ὁ ποιητὴς ἐπισημαίνεται. Τελείαν δὲ στικτέον εἰς τὸ βλήτροις,
 ἵνα μὴ εὐθὺς ἐπαγόμενον τὸ δύω συγχέῃ τὸν ἀκροατήν, ὡς δύω τῶν βλήτρων
 ὄντων. Ὅρα δὲ ὅτι κολλητὸν εἶπε τὸ ἁπλῶς συμβεβλημένον. Ἔτι ὅρα καὶ τὸ
 ναύμαχα, δι’ οὗ ναυμαχίας διάθεσις ἐμφαίνεται ἄρτι κατὰ χέρσον συνίστασθαι, ἣν εἰκός, φασίν, ἀπὸ Μίνωος πεπολιτεῦθαι παρ’ Ἕλλησι. μᾶλλον μὲν
 οὖν πεζομαχίᾳ ναυμαχίαν ὁ ποιητὴς ἐνταῦθα συγκιρνᾷ, διὸ χώραν ἔχει καὶ
 τὰ ἀμφίγυα καὶ τὰ ναύμαχα. Ἰστέον δὲ ὅτι τῶν τοιούτων ὀνομάτων ἀρέσκει
 τοῖς παλαιοῖς, ὅσα μὲν ἐκ τοῦ μάχη πεποίηται, προπαροξύνειν τὸ τέλος, οἷον
 φιλόμαχον γένος, σύμμαχος, πρωτόμαχος, ἀντίμαχος, ἐπίμαχος, οὕτω γοῦν
 καὶ ναύμαχος αἰχμὴ καὶ ἀκολούθως δόρυ ναύμαχον, ὅσα δ’ ἐκ τοῦ μάχεσθαι
 σύγκειται, παροξύνεσθαι, πυγμάχος, ναυμάχος, ὁπλομάχος, τειχομάχος,
 πυργομάχος, μονομάχος. Ἐν δὲ τῷ κατὰ στόμα εἱμένα χαλκῷ ἐνθυμητέον
 τὸ ἀναιδείην ἐπιειμένε, ἤγουν ἐνδεδυμένε δίκην χαλκέου στομώματος τὴν
 ἀναίδειαν. στόμα γὰρ εἰπεῖν καὶ στόμωμα εἰς ταὐτόν ποτε ἄγεται παρὰ τοῖς
 μεθ’ Ὅμηρον ῥήτορσι. δεξιώτερον δὲ τὸ εἰπεῖν δόρατα κεκορυθμένα χαλκῷ
 ἤπερ τὸ εἱμένα χαλκῷ. </comment>

<comment>
<ref>15.390 — 8</ref> Ὅτι ἕως μὲν ὁ στρατὸς ἔκτοθι τείχεος
 καὶ νηῶν ἐμάχοντο, τόφρα Πάτροκλος ἐνὶ κλησίῃ ἀγαπήνορος Εὐρυπύλοιο
 ἧστό τε καὶ τὸν ἔτερπε λόγοις, ἐπὶ δ’ ἕλκεϊ λυγρῷ φάρμακα, ὡς καὶ πρὸ
 τούτου ἀκήματα, ἔπασσε μελαινάων ὀδυνάων. αὐτὰρ ἐπεὶ δὴ τεῖχος ἐπεσσυμένους, ἤγουν ἐπελθόντας τῷ τείχει, ἐνόησε Τρῶας, ἀτὰρ Δαναῶν γένετ'
 ἰαχή τε φόβος τε, ᾤμωξέν τ’ ἂρ ἔπειτα καὶ ὣ πεπλήγετο μηρώ, ὡς καὶ
 ὁ Ἄρης πρὸ ὀλίγου, χερσὶ καταπρηνέεσσι καὶ ὠλοφύρατο καὶ οὐκέτι παραμένειν θέλει, ἀλλὰ τοῦ κοινοῦ κινδύνου ἐν δευτέρῳ θέμενος τὸ καθ’ ἕνα λυπηρόν,
 καὶ εἰπὼν πρὸς Εὐρύπυλον, ὃ δὴ ἀνὴρ εἴποι ἂν μὴ ἔχων παρακαθῆσθαί τινι
 ἀλλὰ σπεύδων ἀμῦναί τισιν, ἤγουν τὸ </comment>

<comment>
<ref>15.399 — 402</ref> οὐκ ἔτι τοι δύναμαι χατέοντί
 περ ἔμπης ἐνθάδε παραμενέμεν. δὴ γὰρ μέγα νεῖκος ὄρωρεν, ἐπάγει ἀλλὰ σὲ
 μὲν θεράπων ποτιτερπέτω, αὐτὸς δὲ εἰς Ἀχιλλέα, φησί, σπεύσομαι, ἵνα
 ὀτρύνω πολεμίζειν. </comment>

<comment>
<ref>15.403 s.</ref> Ἐφ’ οἷς τὸν τοῦ διδασκάλου Νέστορος ἔφη
 λόγον, εἰπὼν τίς δ’ οἶδεν εἴ κέν οἱ σὺν δαίμονι θυμὸν ὀρίνω καὶ τὸ ἑξῆς. ὃ
 δὴ ἀφορμὴν δέδωκε παροιμίαν ὕστερον λεχθῆναι τὸ σὺν Ἀθηνᾷ καὶ χεῖρα
 κίνει, ὡς καὶ ἐνταῦθα ὁ Πάτροκλος σὺν δαίμονι καὶ πόδας κινεῖ. </comment>

<comment>
<ref>15.405</ref>








 
 Ἐπάγει γὰρ τὸν μὲν ὣς εἰπόντα πόδες φέρον. ὡς εἶναι παρῳδίαν τούτου
 τὴν ῥηθεῖσαν παροιμίαν, καθότι Πάτροκλον μὲν πόδες φέρουσι σὺν δαίμονι
 κινούμενον, ἐκείνη δὲ χεῖρας κινεῖσθαι θέλει σὺν θεῷ. </comment>

<comment>
<ref>15.392</ref> Ὁ δὲ ἀγαπήνωρ
 Εὐρύπυλος ῥηθείη ἂν καὶ ἀγήνωρ, τὸ μὲν ὡς ἀγαπῶν, τὸ δὲ ὡς ἀγώμενος,
 ἤτοι θαυμάζων, τὴν ἠνορέην, ὡς εἶναί ποτε οὕτω ταὐτὰ τὸν ἀγαπήνορα καὶ
 τὸν ἀγήνορα. Ὅρα δὲ ὅτι καὶ τὸν ῥηθέντα στίχον τὸ τίς δὲ οἶδε καὶ ἑξῆς,
 καὶ τὸ ᾤμωξέν τ’ ἂρ ἔπειτα καὶ ἑξῆς, ταὐτολογικῶς εἶπεν ὁ ποιητής, ὡς
 μυριαχοῦ εἴωθε ποιεῖν, καὶ ὅτι ἔτερπε λόγοις εἰπὼν οὐ προσέθετο καὶ οἵοις,
 οὐ γὰρ ἦν καιρός. </comment>

<comment>
<ref>15.393</ref> Καὶ ὅτι χρῆσις ἐνταῦθα τοῦ πολυθρυλήτου λόγου,
 ὥστε οὐ κατὰ τοὺς πάλαι τηρητὰς μόνον τὸ λέγειν οἶδεν ὁ ποιητής, ἀλλ'
 ἰδοὺ καὶ τὸν λόγον. </comment>

<comment>
<ref>15.394</ref> Τὸ δὲ ἀκήματα συντελεῖ μὲν καὶ εἰς τὸ νοῆσαι
 φάρμακα ἐτυμολογικῶς τὰ φέροντα ἄκος, οὐ μὴν ἄχος, συνεβάλετο δὲ μετὰ
 τοῦ ὀδυνάων καὶ εἰς τὸ ἀκεσώδυνα τοὺς μεθ’ Ὅμηρον τὰ τοιαῦτα καλεῖν.
 </comment>

<comment>
<ref>15.403</ref> Ἐν δὲ τῷ δαίμονι τὴν ἀγαθὴν τύχην, ὡς καὶ προερρέθη, δαίμονα
 λέγει, οὗ πρὸς διαστολὴν ἐρρέθη ἀλλαχοῦ τὸ πάρος τοι κακὸν δαίμονα
 δώσω. </comment>

<comment>
<ref>15.405</ref> Τὸ δὲ πόδες φέρον, οὐ μὴν αὐτὸς τοὺς πόδας, σύνηθες
 Ὁμήρῳ φράζοντι οὕτως ἐπὶ τῶν πάνυ σπουδαίως τρεχόντων. Ἰστέον δὲ ὅτι
 ἐπὶ ἀναγκαίας βοηθητικῆς ὑποχωρήσεως οἰκεῖον ῥηθῆναί ποτε καὶ τὸ ἀλλὰ
 σὲ μὲν θεράπων ποτιτερπέτω, αὐτὰρ ἔγωγε σπεύσομαι, ἵνα ποιήσω τό. Καὶ
 ὅρα τὸ σπεύσομαι παθητικῶς λεχθέν, δῆλον δ’ ὅτι σπεύσω ἐστὶ τὸ κοινόν.
 </comment>

<comment>
<ref>15.406 — 9</ref> Ὅτι τὸ πελάσαι μιγῆναι καὶ ἐνταῦθα λέγει, ἐν οἷς φησιν, ὡς οὔτε
 Ἀχαιοὶ Τρῶας ἐπερχομένους δύναντο, παυροτέρους περ ἔοντας, ἀπώσασθαι
 παρὰ νηῶν, ἤγουν ἀπὸ νηῶν, οὐδέ ποτε Τρῶες Δαναῶν ἐδύναντο φάλαγγας
 ῥηξάμενοι κλησίῃσι μιγήμεναι οὐδὲ νέεσσιν, ἢ ἠδὲ νέεσσι. Τὸ δὲ σχῆμα
 τοῦτο γοργότερον ἐν τοῖς περὶ Ἕκτορος καὶ Αἴαντος κεῖται μετ’ ὀλίγα, ἐν
 τῷ οὔθ’ ὃ τὸν ἐξελάσαι δύνατο καὶ ἑξῆς. Καὶ ὅρα, ὡς οὐ πλήθει περιγίνεσθαι
 τῶν Ἀχαιῶν ἔφη τοὺς Τρῶας οἷα τὴν μάχην ἀχρείων, ἀλλὰ δηλαδὴ βουλῇ
 Διός, ὡς προδεδήλωται. Παυρότεροι γὰρ καὶ νῦν Ἑλλήνων οἱ Τρῶες, ὥς
 που καὶ ἐν τοῖς πρὸ τούτων ὁ βασιλεὺς Ἀγαμέμνων ὑποθετικῶς ἠρίθμησεν.
 Ἐν δὲ τῷ ἀπώσασθαι παρὰ νηῶν καὶ μιγῆναι νέεσσι, τὸ μὲν παρὰ νηῶν







 
 ἐπὶ τῶν πρωτοστοίχων νοητέον τῶν πρὸς τῷ τείχει, τὸ δὲ μιγῆναι ναυσὶν
 ἐπὶ τῶν ἐνδοτέρω πρὸς τῇ θαλάσσῃ, ὧν τῷ μὲν χερσαίῳ στοίχῳ ἐπέλασαν,
 τῷ δὲ ἐσωτέρω, ἔνθα καὶ αἱ κλισίαι, οὐκ ἴσχυσαν. </comment>

<comment>
<ref>15.410 — 3</ref> Εἶτα ἐπεὶ
 ἔδειξεν ἰσότητα μάχης ταύτην ἐν Ἀχαιοῖς καὶ Τρωσίν, ἐπάγει εὐθὺς εἰς τοῦτο
 παραβολὴν ἐκ τῆς ἀποφατικῆς ἄρσεως μεταβὰς εἰς θέσιν καταφατικήν, καί
 φησιν ἀλλ’ ὥστε στάθμη δόρυ νήϊον ἐξιθύνει τέκτονος ἐν παλάμῃσι δαήμονος,
 ὅς ῥά τε πάσης εὖ εἰδῇ σοφίης ὑποθημοσύνῃσιν Ἀθήνης, ὣς μὲν τῶν, ἤγουν
 οὕτω δὴ τούτων, Ἀχαιῶν δηλονότι καὶ Τρώων, ἐπὶ ἶσα μάχη τέτατο πόλεμός
 τε, ἃ δὴ ταὐτὸν καὶ νῦν δηλοῦσι. Καὶ σημείωσαι καὶ ἐν τούτοις ὡς πολυδύναμος
 ὁ ποιητὴς καὶ οἷος ἔχειν δυνατῶς τε πάντα φράζειν καὶ πολυειδῶς, ὃς ἄλλοθι
 ἄλλως τὴν πολεμικὴν ἑρμηνεύσας ἰσότητα, ἐν οἷς καὶ τὸ περὶ τῆς ταλασιουργοῦ
 γυναικός, ἐνταῦθα τῇ τῆς στάθμης παραβολῇ καὶ τὴν κατὰ στοῖχον τάξιν
 παρεδήλωσε τῶν Τρώων καὶ τῶν Ἀχαιῶν, τῶν μὲν ἐκ νηῶν, τῶν δὲ ἐκ τῶν
 ἁρμάτων μαχομένων, σταδίην μάχην ἐν ἰσότητι καὶ ἀντιστάσεως, ναὶ μὴν καὶ
 στάσεως. καὶ γὰρ καὶ ἡ στάθμη τέλος ἔχει τὴν τῶν ὑποκειμένων ἐξίσωσιν.
 Σημειωτέον δὲ ὡς ἡ ταλάντων ἀλλαχοῦ παραβολὴ τὴν ἀνυπέροχον ἐδήλου
 τῶν στρατευμάτων ἰσότητα, καὶ ἦν ἐκείνη μὲν σημαντικὴ ποιότητος, αὕτη
 δὲ καὶ τοπικὴν ἐξίσωσιν δηλοῖ καὶ στάσιν ἀνεπιπρόσθητον, ἵνα νοῇ τις μήτε
 τινὰ Τρώων μήτε μὴν Ἑλλήνων δύνασθαι προεξορμᾶν, ἀλλ’ οὕτως ἵστασθαι
 κατὰ στοῖχον ἶσον, ὡσεὶ καὶ στάθμη τέτατο φιλοτιμουμένη τὴν ἐν ἰσότητι
 στάσιν ἑκατέρῳ στρατῷ, ἧς αἰτία στάσις ἡ τῶν Τρώων μὲν ἐφ’ ἁρμάτων,
 τῶν Ἀχαιῶν δὲ ἐν ταῖς πρύμναις, ἐφ’ ὧν ἱστάμενοι καὶ στερρῶς μαχόμενοι
 προποδίζειν οὐκ εἶχον. Ναυπηγικὴν δὲ ὑποτίθεται στάθμην ἐπίτηδες, ὡς
 τοῦ ναυπηγοῦ μάλιστα ἔχοντος ἀνάγκην ἀπορθοῦν τὰ ξύλα δι’ αὐτῆς ἀκριβέστατα, ἐνθυμουμένου ὡς ὀλίγον διὰ ξύλον Ἄϊδ’ ἐρύκει. διὸ οὐχ’ ἁπλῶς
 εἶπεν ἰθύνει ἀλλὰ ἐξιθύνει, τουτέστι λίαν ἐξορθοῖ. ἐπιτατικὴ γὰρ πολλαχοῦ
 δέδεικται καὶ ἡ <rs type="waw">ἐξ</rs> πρόθεσις. </comment>

<comment>
<ref>15.410</ref> Ἔστι δὲ σπαρτίον ἡ στάθμη λεπτόν,
 ὃ μίλτῳ κεχρισμένον ἢ ἑτέρῳ χρώματι γραμμὰς ἄγει τῇ ἑκατέρωθεν τάσει,
 δι’ ὧν τὰ ξύλα εὐθύνονται. ἐξ αὐτῆς παροιμία τὸ στάθμης ἀκριβέστερος,
 ὡς εἴ τις εἴποι, ὀρθότερος τῆς ὀρθότητος ἢ κανόνος εὐθύτερος. Ὁ δὲ τόνος








 
 τῆς στάθμης συντελεῖ τι εἰς τὴν κολώνην. ὡς γὰρ σταθμός στάθμη, οὕτω καὶ
 κολωνός κολώνη. Ὁμοίως καὶ ὀρθός Ὄρθη, ὡς τό Ὄρθην τ’ Ἠλώνην τε,
 ὡσαύτως δὲ καὶ κακός κάκη. Οὐ μόνον δὲ ἡ ῥηθεῖσα παροιμία ἐκ τῆς τεχνικῆς
 εἴληπται στάθμης, ἀλλὰ καὶ ἕτεραι, οἷον καὶ τὸ λευκὴ στάθμη, ἀντὶ τοῦ
 ἄδηλος στάθμη κατὰ Παυσανίαν. οὐ γὰρ ἀκριβῶς διαφαίνει ὀρθότητα ἡ
 λευκὴ στάθμη. διὸ κεῖσθαι ἡ παροιμία λέγεται ἐπὶ τῶν ἄδηλα ἀδήλοις σημειουμένων, ἢ ἐπὶ τῶν μηδὲν συνιέντων, οἷον τοῖς λόγοις τοῖς σοῖσιν οὐ τεκμαίρομαι
 οὐ μᾶλλον ἢ λευκῷ λίθῳ λευκὴν στάθμην. Καὶ ὅρα ὡς οὐ πάντῃ ἀσφαλῶς
 ἡ τοιαύτη γραφὴ ἔχει. ὡς γὰρ ἐν λευκῷ λίθῳ οὐκ ἄν τις τεκμήραιτο στάθμην
 λευκήν, οὕτως οὐδ’ ἐν μέλανι μέλαιναν ἢ ἐν ἐρυθρῷ ἐρυθράν, καὶ ἐπὶ λοιπῶν
 δὲ χρωμάτων ὁμοίως. Ἑρμηνεύεται δὲ ἡ στάθμη παρὰ τῶν παλαιῶν κανών,
 
 
 γνώμων. Ἦν δὲ ἰσαστικὴ στάθμη καὶ ἐν θεάτροις ἐπὶ τῶν δρομέων, ὡς παρά
 τε ἄλλοις καὶ τῷ Ὀππιανῷ δηλοῦται. Σημείωσαι δὲ καὶ ὅτι πρὸς ταῖς κλειούσαις ἐντὸς τὰς κλισίας ναυσὶ καὶ ἐγγὺς ἁλὸς τὴν μάχην στήσας ὁ ποιητὴς νῦν
 μὲν ἀπὸ στάθμης δόρυ οὐχ’ ἑτεροῖον ἀλλὰ νήϊον ἰθυνούσης ἔλαβε παραβολήν,
 προϊὼν δὲ ἐρεῖ ἠύ̈τε πέτρα ἠλίβατος ἐγγὺς ἁλός, καὶ πάλιν ἐνέπεσεν ὡς
 ὅτε κῦμα, ἐκ τῶν ὑποκειμένων καὶ τῶν, ὡς εἰπεῖν, ἐν ποσὶ ποριζόμενος τὰς
 παραβολάς. </comment>

<comment>
<ref>15.411</ref> Τέκτονα δὲ τὸν ναυπηγὸν γενικῷ λέγει ὀνόματι. </comment>

<comment>
<ref>15.411 s.</ref>
 Τὸ δὲ ὃς πάσης εὖ εἰδῇ σοφίης ἑρμηνεία ἐστὶ τοῦ δαήμονος παραφραστική.
 Σοφίαν δὲ οὐ τὴν λογικήν φησιν, ἀλλ’ ἁπλῶς τὴν τέχνην ἔθει ἀρχαίῳ, καὶ
 μάλιστα τὴν χειρωνακτικήν, ἣν οἶδέ τις ὑποθημοσύναις Ἀθήνης κατὰ τὸν
 ποιητήν, τῆς, ὡς πολλαχοῦ δηλοῦται, τοιαύταις τέχναις ἐπιστατούσης. Οἱ
 γὰρ παλαιοὶ σοφοὺς ἐκάλουν ἅπαντας τοὺς τεχνίτας, ὡς τὸ σοφὸς ἤραρε
 τέκτων, καὶ Σοφοκλῆς δέ, φασί, τὸν κιθαρῳδὸν σοφιστὴν λέγει, καὶ τὸν
 ῥαψῳδὸν Εὔπολις. ἅπαξ δὲ ἡ λέξις ὧδε παρὰ τῷ ποιητῇ. Δῆλον δὲ ὅτι οἱ
 ὕστερον φιλόσοφοι σοφίαν ἄλλως εἶναί φασιν ἐπιστήμην θείων καὶ ἀνθρωπίνων
 καὶ τῆς περὶ ἑκάτερον αἰτίας. Τὸ δὲ πάσης σοφίας, τῆς τεκτονικῆς δηλαδή.
 ἔστι δὲ νοῆσαι αὐτὸ καὶ ἀντὶ τοῦ ὅλης, ἵνα μὴ ἐκ μέρους εἴη τέκτων. Ἡ δὲ







 
 ὑποθημοσύνη ταὐτὸν τῇ ὑποθήκῃ ἐστί, καὶ ἐκ τοῦ αὐτοῦ ἄμφω παράγονται
 ῥήματος. </comment>

<comment>
<ref>15.414</ref> Ὅτι παρῳδήσας ἀλλαχοῦ ῥηθὲν τὸ ἄλλοι δ’ ἀμφ’ ἄλλῃσι
 μάχην ἐμάχοντο πύλῃσιν, ἀντὶ τοῦ πύλῃσι νέεσσιν ἐνταῦθά φησιν.
 ἐμφαίνει δὲ μέγεθος πολέμου καὶ δίδωσιν ὑπονοεῖν μείζω τοῦ λόγου τὰ γινόμενα, ὡς διὰ πλῆθος, φασίν, ἢ μέγεθος, μὴ πάντα λέγων αὐτός, ἀλλὰ καὶ
 ὑπερβαίνων τινά. Τὸ δὲ μάχην ἐμάχοντο Ἀττικόν, ὡς καὶ τὸ βουλὴν βουλεύονται, καὶ ὅσα προδεδήλωται. </comment>

<comment>
<ref>15.415 — 8</ref> Ὅτι Ἕκτωρ καὶ Αἴας μιῆς
 περὶ νηὸς ἔχον πόνον, οὐδὲ δύναντο οὔθ’ ὃ τὸν ἐξελάσαι καὶ ἐνιπρῆσαι πυρὶ
 νῆας, οὔθ’ ὃ τὸν ἂψ ὤσασθαι, ἐπεί ῥ’ ἐπέλασσέ γε δαίμων. Ἰσότης οὖν καὶ
 αὕτη μάχης ἡρωϊκῆς. καὶ ὅρα τὸ σύντομον τοῦ σχήματος καὶ κατηπειγμένον
 ἐν τῷ οὔθ’ ὃ τὸν ἐξελάσαι, οὔθ’ ὃ τὸν ὤσασθαι. μονοσύλλαβοι γὰρ ἀντὶ
 κυρίων ὀνομάτων κεῖνται ἀντωνυμίαι διὰ γοργότητα. τοιοῦτόν τι ἦν καὶ τὸ
 καί τε πρὸ ὃ τοῦ ἐνόησε. κεῖται δὲ σχήματος τοιούτου ὁμοιότης καὶ ἐν τοῖς
 ἑξῆς, ἔνθα διώκει Ἀχιλλεὺς τὸν Ἕκτορα. Εἰ δὲ δοκεῖ ἀσάφειαν ἔχειν τὸ ὃ
 τόν καὶ πάλιν ὃ τόν, διὰ τὴν τῶν προσώπων ἀδηλίαν, ἀλλ’ ἐκ τῶν ἐπηγμένων διασαφοῦνται τὰ κύρια πρόσωπα, κἀντεῦθεν καὶ αἱ ἀντωνυμίαι, οἷον
 οὔθ’ ὃ τὸν ἐξελάσαι εἶχε καὶ ἐμπρῆσαι νῆας. δῆλον γὰρ ὅτι ὁ ἐμπυριστὴς
 Ἕκτωρ οὐκ ἠδύνατο ἐξελάσαι τὸν κωλύοντα Αἴαντα, καὶ ἀκολούθως οὔτε
 ὅ, ἤγουν ὁ Αἴας, τόν, ἤγουν τὸν Ἕκτορα, ὤσασθαι τῶν νηῶν. </comment>

<comment>
<ref>15.416</ref> Πόνον
 δ’ ἐν τοῖς ῥηθεῖσιν ἔφη ὁ ποιητὴς ἴσως μὲν καὶ τὸν κόπον, μάλιστα δὲ τὴν
 ἐνέργειαν. ὁμοίως δὲ καὶ ἐν τοῖς ἑξῆς τὸ ὃ μὲν πεπόνητο καθ’ ἵππους, ὡς
 ἡνίοχος δηλαδή, ἀντὶ τοῦ ἐνήργει νοεῖται μᾶλλον ἤπερ ἀντὶ τοῦ ἐμόχθει.
 </comment>

<comment>
<ref>15.418</ref> Τὸ δὲ ἐπέλασσε δαίμων καταβάλλει τὴν τοῦ Ἕκτορος ἀρετήν,
 ὡς μὴ ἂν ἄλλως τοιούτου ὄντος, εἰ μὴ κατὰ δαίμονα. πελάσαι δὲ νῦν οὐ τὸ 
 ἐγγὺς γενέσθαι ἀλλὰ τὸ ἐγγὺς ποιῆσαι. </comment>

<comment>
<ref>15.419 — 21</ref> Ὅτι ὁ Αἴας Καλήτορα
 υἱὸν Κλυτίου ἀνεψιὸν Ἕκτορος πῦρ ἐς νῆα φέροντα κατὰ στῆθος βάλε δουρί,
 δούπησεν δὲ πεσών, δαλὸς δέ οἱ ἔκπεσε χειρός. ποιεῖ δὲ καὶ εἰς ἔτι ποιήσει
 τοιαῦτα ἡ τοῦ πυρὸς μνημοσύνη, ἣν φθάσας ὁ Ἕκτωρ ὑπέθετο τοῖς Τρωσί.
 </comment>

<comment>
<ref>15.419</ref> Τοῦ δὲ Καλήτωρ προϋπόκειται τὸ καλῶ καλήσω, ἐξ οὗ καὶ ὁ προϊστορηθείς που Καλήσιος. </comment>

<comment>
<ref>15.420</ref> Τὸ δὲ πῦρ φέροντα τὸ πυρφορεῖν καὶ
 τὸν πυρφόρον συντίθησιν. </comment>

<comment>
<ref>15.422</ref> Ὅτι νόου ὁρῶντος, ὡς καὶ προερρέθη,
 φησὶν ἐνταῦθα ὁ ποιητής, ὡς ἐνόησεν ὀφθαλμοῖσιν Ἕκτωρ ἀνεψιὸν πεσόντα, 








 
 καὶ μετ’ ὀλίγα δὲ ἐνόησε τάχιστα, ἰδὼν δηλαδὴ αὐτοψεί. οὕτω δὲ καὶ ἐπὶ
 ἀκοῆς κατωτέρω Αἴας μὲν πρὸς Τεῦκρον λαλεῖ, ὃ δὲ ξυνέηκεν. οὐ μόνον
 δὲ γοργῶς, ἀλλὰ καὶ σοφῶς φράζεται τὰ τοιαῦτα, ἐπειδήπερ ὑπουργοῦσι
 τῷ νῷ αἱ αἰσθήσεις, δι’ ὧν οἷα θυρίδων εἰσέρχονται τὰ ἐξ αἰσθήσεως νοητά.
 </comment>

<comment>
<ref>15.426</ref> Ὅτι ἐν τῷ μὴ δή πω χάζεσθε μάχης ἐν στείνεϊ τῷδε στεῖνος
 λέγει τὸ ἔσω μεταξὺ τοῦ τείχους καὶ τοῦ πρώτου στίχου τῶν νηῶν, ὡς καὶ
 πρὸ τούτου τὸ ἔξω μέσον τάφρου καὶ τείχους, ὥστε στεῖνος ἦν ἐφ’ ἑκάτερα
 τοῦ τείχους. </comment>

<comment>
<ref>15.428</ref> Ὅτι ἐν τῷ νεῶν ἐν ἀγῶνι πεσόντα ἔστι μὲν νοῆσαι
 ἀγῶνα καὶ τὸ τῆς μάχης ἐναγώνιον, κρεῖττον δὲ κατὰ τοὺς παλαιοὺς νεῶν
 ἀγῶνα εἰπεῖν τὸ πλῆθος καὶ τήν, ὡς εἰπεῖν, ἄγυριν καὶ ἄθροισιν καὶ σύναξιν
 δὲ τὴν ὁμοίως τῷ ἀγῶνι ἐκ τοῦ ἄγειν παρηγμένην. </comment>

<comment>
<ref>15.430</ref> Ὅτι Λυκόφρονά
 τινα λέγει ὁ μέγας Αἴας τιμᾶν ἶσα τοκεῦσι, διὸ καὶ πεσόντι ἐπαμύνει. </comment>

<comment>
<ref>15.429 — 34</ref>
 Ἕκτωρ μὲν γὰρ Αἴαντος ἀκόντισε δουρὶ φαεινῷ. τοῦ μὲν ἅμαρτεν, ὃ δ'
 ἔπειτα Λυκόφρονα, Μάστορος υἱόν, Αἴαντος θεράποντα Κυθήριον, ὅς ῥα
 παρ’ αὐτῷ ναῖ', ἐπεὶ ἄνδρα κατέκτα Κυθήροισι ζαθέοισιν, ἔβαλε κεφαλὴν
 ὑπὲρ οὔατος, ἑσταότ’ ἄγχ’ Αἴαντος. </comment>

<comment>
<ref>15.434 — 41</ref> Καὶ αὐτὸς μὲν ὕπτιος
 νηὸς ἀπὸ πρύμνης χαμάδις πέσε, λύντο δὲ γυῖα. Αἴας δ’ ἐρίγησε, καὶ
 τὸν ἀδελφὸν προσφωνήσας Τεῦκρε, φησίν, πέπον, δὴ νῶϊν ἀπέκτατο
 πιστὸς ἑταῖρος Μαστορίδης, ὃν νῶϊ Κυθηρόθεν ἔνδον ἐόντα ἶσα φίλοισι τοκεῦσιν
 ἐτίομεν ἐν μεγάροισι. τὸν δ’ Ἕκτωρ μεγάθυμος ἀπέκτανε. ποῦ νύ τοι ἰοὶ
 ὠκύμοροι καὶ ἑξῆς. Καὶ ὅρα ὅτι οὐχ’ ὡς φίλον ἁπλῶς, ἀλλ’ οὐδὲ ἶσα κασιγνήτοις τιμᾶν ὁ μέγας Αἴας λέγει τὸν Λυκόφρονα τοῦτον, ἀλλ’ ὡς τοκέα, διὰ
 τὸ ὁμωρόφιον δηλαδὴ καὶ τὸν ξένιον καὶ ἑστιοῦχον Δία. ἱκέτης γὰρ τῷ Αἴαντι
 γέγονε καί, ὡς εἴρηται, παρ’ αὐτῷ ἔναιεν. Ἰστέον ὅτι φίλους μὲν τοκέας
 νοῶν τις τοὺς τοῦ Αἴαντος καλῶς νοεῖ. ὁ δέ γε ἴσως εἰπών, ὡς φιλεῖν ὁ Αἴας
 λέγει τὸν Λυκόφρονα ἶσα τοῖς αὐτοῦ δὴ τοῦ Λυκόφρονος τοκεῦσι, πῇ μὲν εὖ
 λέγοι ἄν, πῇ δὲ οὐχ’ οὕτως. φιλεῖσθαι μὲν γὰρ ὑπὸ Αἴαντος τὸν Λυκόφρονα,
 ὡς καὶ οἱ ἴδιοι αὐτὸν ἐφίλουν γονεῖς, οὐκ ἔχει ἀντιλογίαν, φιλεῖσθαι δὲ αὐτὸν
 τῷ Αἴαντι ὡς καὶ τοὺς ἐκείνου, ἤγουν τοὺς τοῦ Λυκόφρονος γονεῖς, ἐτίμα ὁ
 Αἴας, οὐκ ἔχοι ἂν λόγον στερρόν. ἄδηλον γὰρ ὅπως ὁ Αἴας τοῖς γονεῦσι
 προσεφέρετο τοῦ Λυκόφρονος. Τριῶν οὖν τούτων ἐννοιῶν, αἳ ἀμφιβολίαν








 
 ποιοῦσιν, ἡ μὲν τρίτη ἐγγὺς ἀδιανοήτου ἐστίν, ἡ δὲ δευτέρα εὔλογός ἐστιν,
 ὁμοίως δὲ καὶ ἡ πρώτη, δι’ ἧς ἀκρότητα φιλίας διδασκόμεθα, εἴγε ἶσα καὶ
 φίλοις τοκεῦσι φιλητέον τὸν ἀληθῆ φίλον. Ὅρα δ’ ἐν τοῖς ῥηθεῖσι καὶ τὸ
 ποικιλόφωνον τοῦ ποιητοῦ ἐν ταῖς παραποιήσεσι. Μάστορος γὰρ υἱὸν εἰπὼν
 τὸν Λυκόφρονα εἶτα Μαστορίδην αὐτὸν ἔφη, καὶ Κυθήριον δὲ φάμενος καὶ
 παρὰ τῷ Αἴαντι ναίοντα ὑποκαταβὰς Κυθηρόθεν ἔνδον ἐόντα λέγει καθ'
 ὁμοιότητα τοῦ Καβησόθεν ἔνδον ἐόντα, καὶ τιμᾶν αὐτὸν ἐν μεγάροισι. καὶ
 ὁ πιστὸς δὲ ἑταῖρος ὁ αὐτός ἐστι τῷ Αἴαντος θεράποντι, καὶ τοῦ ἀπέκτανε
 δὲ ἀλλοιότερόν τι τὸ κατέκτα, δι’ ἣν ἔπαθεν ἀποκοπήν. </comment>

<comment>
<ref>15.431</ref> Ἰστέον
 δὲ καὶ ὅτι, ὥσπερ οὐκ ἂν ὁ ἥρως Μηριόνης θεράπων Ἰδομενέως λέγοιτ’ ἂν
 ὀνόματι δουλικῷ, οὕτως οὐδ’ ὁ Κυθήριος Λυκόφρων θεράπων νοηθείη ἂν
 Αἴαντος ὡς δοῦλος, ἀλλ’ ἔχει καὶ ἡ λέξις αὕτη μέσως, καθὰ καὶ ὁ οἰκεὺς
 καὶ ὁ οἰκέτης, οἵπερ οὐδ’ αὐτοὶ ἐξ ἀνάγκης δούλους δηλοῦσιν. Ἀχαιὸς γοῦν,
 φασίν, ὁ ποιητὴς διαστέλλων λέγει περί τινος, ὅτι χρηστὸς εἰς τοὺς δούλους
 ἐστὶ καὶ τοὺς οἰκέτας. εἰσὶ δέ, φασίν, οἰκέται οἱ κατὰ τὴν οἰκίαν διατρίβοντες,
 κἂν εἶεν ἐλεύθεροι. Ἦσαν δὲ ἄλλως δουλικαὶ λέξεις ἐν Κρήτῃ μὲν οἱ κλαρῶται διὰ τὸ κληρωθῆναι, ἔτι δὲ οἰκέται μὲν οἱ κατὰ πόλιν χρυσώνητοι,
 ἀμφαμιῶται δὲ οἱ κατὰ ἀγρὸν ἰδίᾳ δοῦλοι. ἐκάλουν δέ, φασί, Κρῆτες καὶ
 μνοίαν τὴν κοινὴν δουλίαν, καὶ μνώτας τοὺς ἐγγενεῖς οἰκέτας. Παρὰ δὲ τοῖς
 Γλωσσογράφοις, παρ’ οἷς καὶ ὁ θεράπων δεδούλωται, δουλικὰ ὀνόματα καὶ
 οἱ ἆζοι καὶ οἱ πάλμονες καὶ οἱ λάτρις καὶ οἱ ἑρκῖται, οἵπερ εἰσὶν κατ’ ἀγρὸν
 οἰκέται, καὶ οἱ σίνδρωνες οἱ κοινῶσ δουλέκδουλοι, ἤδη δὲ καὶ οἱ ἀκόλουθοι
 καὶ οἱ ὑπηρέται. Σέλευκος δέ, φασίν, ἄζους οὐ δούλους μόνους ἀλλὰ καὶ τὰς
 θεραπαίνας οὕτω καλεῖ. Παρὰ δὲ Λάκωσιν οἱ παρὰ τὸ Ἕλος Εἵλωτες ἐλευθερωθέντες ἐκαλοῦντο ἀφέται, οἱ δὲ ἀδέσποτοι, τινὲς δὲ ἐρυκτῆρες, ἄλλοι
 δεσποσιοναῦται, οὓς εἰς τοὺς στόλους κατέτασσον, ἦσαν δὲ καὶ οἱ νεοδαμώδεις








 
 ἕτεροι τῶν Εἱλώτων. Ὡς δὲ καὶ ἄλλαι δουλικαί εἰσι κλήσεις, καὶ προερρέθη
 καὶ ἐν τοῖς ἑξῆς δέ που δηλωθήσεται. </comment>

<comment>
<ref>15.432</ref> Κύθηρα δὲ ἐν οὐδετέρῳ γένει
 νῆσος πρὸς τῇ Κρήτῃ, ὥς φησιν ὁ γράψας τὰ Ἐθνικά, ἥ ποτε καὶ Πορφυροῦσα,
 ὡς καὶ ἀλλαχοῦ ἐγράφη, διὰ τὸ καλλίστας φέρειν πορφύρας. Ἐκ ταύτης, ἧς
 ἡ κλῆσις, εἰ καὶ κατὰ παραφθοράν, ὅμως μέντοι ἕως καὶ ἄρτι φυλάττεται,
 καὶ ἡ Ἀφροδίτη Κυθέρεια κατὰ τὸν Ἡσιόδου μῦθον λέγεται. διὸ καὶ ζάθεα
 Κύθηρα ἔφη ὁ ποιητὴς διὰ τὴν ἐν αὐτοῖς μυθευομένην τῆς Κυθερείας ἔκφανσιν. </comment>

<comment>
<ref>15.436</ref> Ἐρρίγησε δὲ ὁ Αἴας, καθὰ καὶ μετ’ ὀλίγα Τεῦκρος, δυστυχήσας
 παραδόξως ἐπὶ τῷ τόξῳ, ἀνάπαλιν τῷ εὐτυχοῦντι, ὃς χαρᾷ θάλπεται. </comment>

<comment>
<ref>15.438</ref>
 Τὸ δὲ Κυθηρόθεν ἔνδον ἐόντα ἀντὶ τοῦ ἐξ αὐτῆς τῆς ἐκεῖ πόλεως, οὐ μὴν
 ἐκ τῆς περιχώρου τῆς νήσου Κυθήρων. </comment>

<comment>
<ref>15.440</ref> Τὸ δὲ ποῦ δή τοι ἰοί, ὅ
 ἐστιν ὀϊστοί, ὠκύμοροι καὶ τόξον, ἐρεθισμὸς εἰς διαμάχην ἐστί. καὶ διαβολεὺς
 δέ ποτε ἀπρακτῶν ἀκούσοι ἂν καιρίως πρός τινος τοῦτό τε καὶ τὸ ἐφεξῆς ὅ
 τοι πόρε Φοῖβος Ἀπόλλων. τοῦτο δὲ προσφυῶς, ἐπεὶ δαιμονίως ἐφίεται
 ἀπόλλειν τοὺς διαβαλλομένους. Φασὶ δὲ οἱ παλαιοί, ὅτι τόξον ὁ ποιητὴς νῦν
 οὐ τὸ σκεῦος λέγει, ἀλλὰ τὴν τοξικὴν τέχνην τοῦ Τεύκρου. ὅτι δὲ τόξα καὶ
 πᾶσα ἡ τεχνικὴ σκευὴ λέγεται, καὶ ὅτι ἐπιστάτης τοξείας ὁ τοῦ μύθου Ἀπόλλων,
 πολλαχοῦ φαίνεται. </comment>

<comment>
<ref>15.441</ref> Ὅρα δὲ τὸ ὠκύμοροι ἀσυνήθως ληφθέν. κοινῶς
 μὲν γὰρ ὠκύμορος ἐν παθητικῇ σημασίᾳ ὁ θνῄσκων ὠκύ, νῦν δὲ ὀϊστοὶ ὠκύμοροι
 οἱ θανατοῦντες ὠκύ. τοιούτῳ τινὶ λόγῳ καὶ μετ’ ὀλίγα πολύστονος ἰὸς ὁ ποιῶν,
 οὐ μὴν πάσχων, στόνους. </comment>

<comment>
<ref>15.443 s.</ref> Ἐν τούτοις δὲ καὶ φαρέτρας ἐτυμολογίαν
 ὑπολαλῶν φησι τόξον ἔχων ἐν χειρὶ παλίντονον ἠδὲ φαρέτρην ἰοδόκον.







 
 φαρέτρα τε γὰρ ἡ φέρουσα τὰ τρώοντα, ὅ ἐστι βλάπτοντα, καὶ ἰοδόκος Ἰωνικῶς
 ἡ δεχομένη τοὺς βλάπτειν δυναμένους ἰούς. Παροξύνεται δὲ τὸ ἰοδόκος καθὰ
 καὶ τὸ ξεινοδόκος, ἐνεργητικὸν γάρ ἐστι καὶ οὐ πάθος δηλοῖ. Ὁμήρου δὲ ἰοδόκον
 εἰπόντος, οἱ μεθ’ Ὅμηρον καὶ ὀϊστοῦχον φαρέτραν συνέθεντο πρὸς ἀναλογίαν
 ἴσως τοῦ πολιοῦχος καὶ ἑστιοῦχος καὶ τῶν ὁμοίων. Ἰστέον δὲ ὅτι καὶ ἐν τῷ
 ἠδὲ φαρέτρην μετοχὴν συννοητέον οἰκείαν τῇ κατοχῇ αὐτῆς. οὐ γὰρ ὥσπερ
 τόξον ἔχει τις ἐν χειρί, οὕτω καὶ φαρέτραν, καὶ ἀνάγεται καὶ τοῦτο εἰς τὸ
 σχῆμα τοῦ σῖτον καὶ οἶνον ἔδοντες, καὶ τῶν ὁμοίων. </comment>

<comment>
<ref>15.441 — 3</ref> Ἔτι ἰστέον
 καὶ ὅτι τὸ θέων ἄγχι παρέστη τόξον ἔχων ἐν χειρὶ παλίντονον ἠδὲ φαρέτρην
 ἰοδόκον, τὴν προσεχῶς ῥηθεῖσαν, μάλα δ’ ὦκα βέλεα τοῖς δεῖνα ἐφίει,
 τοξότου ἀγαθοῦ δηλοῖ ἐνέργειαν, ὁποῖος καὶ ὁ Τεῦκρος, περὶ οὗ κατὰ Τρώων
 ἐνεργοῦντος ταῦτα εἴρηται. </comment>

<comment>
<ref>15.447 — 9</ref> Ἱππότου δὲ ἀσχολίαν δηλοῖ τὸ πεπόνητο καθ’ ἵππους. τῇ γὰρ ἔχε, τουτέστιν ἐνταῦθα ἤλαυνεν, ἐπεῖχεν, ἠσχολεῖτο,
 ἔνθα πολὺ πλεῖσται κλονέοντο φάλαγγες τῷ δεῖνι χαριζόμενος, οἷον στρατηγῷ
 ἢ ἑτέρῳ τινί. </comment>

<comment>
<ref>15.445</ref> Κλεῖτος δὲ ἦν ὁ τοιοῦτος, ἀντιτονούμενος τῷ κλειτῷ,
 ἤτοι ἐνδόξῳ, ὃς δὴ Κλεῖτος Πολυδάμαντι μὲν ἡνιοχῶν, Ἕκτορι δὲ χαριζόμενος,
 ἔπεσεν ἀφρόνως μαχόμενος. τί γὰρ ἔδει αὐτὸν ἡνίοχον ὄντα καὶ τὰ τοῦ παραιβάτου ὡς καὶ προείρηται ποιεῖν; </comment>

<comment>
<ref>15.452 s.</ref> Πεσόντος δέ, φησίν, αὐτοῦ
 ὑπερώησαν, ὅ ἐστιν ἀνεχώρησαν, οἱ ἵπποι κεῖν’ ὄχεα κροτέοντες, ταὐτὸν
 δ’ εἰπεῖν κροταλίζοντες, ὡς δηλοῖ ἐν ἄλλοις ῥηθὲν τὸ κεῖν’ ὄχεα, ἤγουν κενὰ
 ἅρματα, κροτάλιζον. καὶ τοῦτο μὲν τοιοῦτον. </comment>

<comment>
<ref>15.449 s.</ref> Κακοῦ δὲ αἰφνιδίου ἐπέλευσιν φράζει τὸ τάχα δ’ αὐτῷ ἦλθε κακόν, τό οἱ οὔ τις ἐρύκακεν
 ἱεμένων περ, ἢ κατὰ δοτικὴν πτῶσιν ἱεμένῳ περ. </comment>

<comment>
<ref>15.451</ref> Εἰ δὲ καὶ τυχὸν
 ἐκ διαβολῆς κρύφα καὶ οὐ κατὰ πρόσωπον βέβλαπταί τις, οἰκεῖον ἐπαγαγεῖν








 
 καὶ τὸ αὐχένι γάρ οἱ ὄπισθε πολύστονος ἔμπεσεν ἰός. Ἰστέον δὲ καὶ ὅτι
 περιφραστικῶς ἀντὶ τοῦ ἐβλήθη ἐρρέθη τὸ πολύστονος ἐνέπεσεν ἰός, ὃν
 καὶ ἐτυμολογῶν ἔφη ἀνωτέρω μάλα δ’ ὦκα βέλεα ἐφίει, ὃ ταὐτόν ἐστι τῷ
 ἔπεμπεν, ἐξ οὗ γίνεται ἰός, ψιλούμενος αὐτὸς κανονικῶς διὰ τὸ κεῖσθαι τὸ <rs type="waw">ι</rs> 
 πρὸ φωνήεντος. Ἔστι δὲ τὸ βέλεα ἐφίει ἀντὶ τοῦ ἔβαλλε περιφρασθέν, καθὰ
 καὶ τὸ ἔμπεσεν ἰός ἀντὶ τοῦ ἔβαλεν. </comment>

<comment>
<ref>15.459 s.</ref> Ὅτι τὸ καί κεν ἔπαυσε
 μάχης Τεῦκρος Ἕκτορα, ἐν τῇ δευτέρᾳ βολῇ δηλαδή, εἴ μιν ἀριστεύοντα
 βαλὼν ἐξείλετο θυμόν, ἄλλως μὲν οὐκ εὐλόγιστον δοκεῖ. πᾶς γὰρ μαχόμενος,
 εἰ βάλοι καιρίως ἀριστέα, καταβαλεῖ ἄν. εἰ δὲ ὁ <rs type="waw">ει</rs> σύνδεσμος ληφθῇ ἀντὶ
 τοῦ ἐπειδή, ὀρθῶς ἔχει. εὖ γὰρ εἰδὼς τοξεύειν ὁ Τεῦκρος ἔπαυσεν ἂν μάχης
 τὸν Ἕκτορα, ἐπειδὴ ἔβαλεν ἂν κατευστοχήσας, εἰ μὴ Ζεὺς ἐκώλυσε. </comment>

<comment>
<ref>15.461 s.</ref>
 Διὸ καὶ ἐπάγει ἀλλ’ οὐ λῆθε Διὸς πυκινὸν νόον, ὃς δὴ ἐφύλασσεν Ἕκτορα,
 Τεῦκρον δὲ εὖχος ἀπηύρα. Καὶ ὅρα ὅτι, ὥσπερ πρὸ τούτων Διὸς νόος ἤγειρε
 τὸν Ἕκτορα, οὕτω καὶ νῦν ὁ αὐτὸς ῥύεται. Τὸ δὲ ἀλλ’ οὐ λῆθεν ἑτέρου χωρίου
 Ὁμηρικοῦ ἤρτηται τοῦ οὐδέ σε λήθω κινύμενος. Ἰστέον δὲ καὶ ὅτι τὸ Διὸς
 πυκινὸν νόον ἔμφασιν ἔχει τοῦ καὶ εἰς νοῦν ἀλληγορεῖσθαι τὸν Δία. </comment>

<comment>
<ref>15.463 — 5</ref>
 Ἐπὶ δὲ τούτοις φράζων καὶ τὴν τοῦ Τεύκρου δυσπραγίαν, ἣν οὐκ ἀπὸ τοῦ
 κατὰ νοῦν Διὸς ἀλλὰ τοῦ κατὰ τὴν μοῖραν νοουμένου ἔπαθε, φησὶν ὅς οἱ
 ἐϋστρεφέα νευρὴν ἐν ἀμύμονι τόξῳ ῥῆξεν ἐπὶ τῷ ἐρύοντι, ἤγουν ἕλκοντι καθ'
 Ἕκτορος, παρεπλάγχθη δέ οἱ ἄλλῃ ἰὸς χαλκοβαρής, τόξον δέ οἱ ἔκπεσε
 χειρός. </comment>

<comment>
<ref>15.467 s.</ref> Ἐφ’ οἷς ὁ Τεῦκρος ῥιγήσας, ὡς προδεδήλωται, λέγει ὃ
 καὶ πᾶς ἀνδρεῖος εἴποι ἂν δυστυχῶν ἐν μάχῃ ὢ πόποι, ἦ δὴ πάγχυ μάχης ἐπὶ
 μήδεα κείρει δαίμων ἡμετέρης, καὶ ἑξῆς. </comment>

<comment>
<ref>15.473</ref> Ὃ παραφραστικῶς ὁ
 Αἴας οὕτως ἐρεῖ ἐπεὶ συνέχεε θεὸς μεγήρας. καὶ ἄλλως δὲ θεωρῆσαι,
 τὸ μὲν ἔρρηξε νευράν παρέφρασε διὰ τοῦ Αἴαντος ὁ ποιητὴς εἰπὼν ἐπεὶ
 συνέχευε θεός, τὸ δὲ τόξον δέ οἱ ἔκπεσε χειρός διὰ τοῦ Τεύκρου ἐν τῷ
 δαίμων βιὸν ἔκβαλε χειρός. Καὶ ὅρα τὸ συνέχεεν ἀντὶ τοῦ τῆς πρὶν εὐκοσμίας
 ἐστέρησεν. ἐναντίον γάρ, ὡς καὶ προερρέθη, τὸ συγχέειν πρὸς τὸ εὐκόσμως
 καὶ οὕτως εὐκρινῶς τάττειν. Ἰστέον δὲ ὅτι οὐχ’ οὕτως ἐνταῦθα προσφυὲς τὸ
 συγχέειν ὡς ἐν τοῖς πρὸ τούτου ἐπὶ τῆς ψάμμου. Ὅρα δὲ καὶ οἷα τὰ παρ’ ἐλπίδα
 προσπίπτοντα. ποῦ γὰρ ὁ Τεῦκρος ᾠήθη ἂν οὕτω πείσεσθαι; </comment>

<comment>
<ref>15.463</ref> Τὴν
 δὲ εὐστρεφέα νεόστροφον κατωτέρω λέγει Τεῦκρος προπαροξυτόνως, ὃ
 ἑρμηνεύων φησὶν ἣν ἐνέδησα πρώϊον, ὄφρ’ ἀνέχοιτο θαμὰ θρῴσκοντας ὀϊστούς.
 Ὥστε οὐ κραυρωθεῖσα ἐρράγη — οὐ γὰρ ἂν ἦν δυστύχημα ἐκεῖνο — , ἀλλὰ







 
 νεόστροφος οὖσα, τὸ παράδοξον, ὅπερ εἰς φθόνον ἀνάγει δαιμόνιον. Ἔστι δὲ
 νευρὰ μὲν καταχρηστικῶς ἐκ παλαῖας χρήσεως ὀνόματι μόνῳ ἡ οὐκ ἐξ ἀνάγκης
 ἐκ νεύρου, ἣν παρονομάζουσί τινες τῇ χορδῇ, ἀλλὰ καὶ ἡ ἐκ δέρματος ζωϊκοῦ.
 Εὐστρεφὴς δὲ καὶ εὔστροφος ἡ εὔκλωστος, ἐπεὶ καὶ τὸ κλώθειν στρέφειν λέγεται. </comment>

<comment>
<ref>15.464</ref> Τὸ δὲ παρεπλάγχθη ὅτι ἀστοχίαν δηλοῖ σκοποῦ, πολλαχοῦ
 φαίνεται. καὶ ἔστιν ἡ λέξις χρήσιμος καὶ εἰς τὸ παλιμπλαγχθέντας. </comment>

<comment>
<ref>15.465</ref>
 Τὸ δὲ ἰὸς χαλκοβαρής ἀντίκειται μὲν πρὸς τὸν πτερόεντα, οὐκ ἐξακριβοῦται
 δὲ νῦν ὡς τὰ ἄλλα κοῦφος ὤν, ἀλλὰ τῷ κατ’ ἄκρον σιδήρῳ βαρύνεσθαι λέγεται.
 </comment>

<comment>
<ref>15.470</ref> Τὸ δὲ πρώϊον εἰς μνήμην ἄγει καὶ ἑτέρας δυστυχίας τὸν Τεῦκρον.
 δῆλον γάρ, ὅτι πρώϊον ἐνέδησε τὴν νευρὰν διὰ τὸ προρραγῆναι τὴν ἑτέραν
 λίθου βολῇ. Γίνεται δὲ τὸ πρώϊον ἐκ τοῦ πρωί̈, ὡς καὶ τὸ πρώϊμος καὶ τὸ
 πρωϊζά. προϋπάρχει δὲ αὐτῶν μονοσύλλαβον τὸ πρῶ, ὃ δηλοῖ κατὰ Παυσανίαν
 τὸ πρωὶ̈ ἢ πρὸ καιροῦ. Τὸ δὲ ἀνέχοιτο ὡς ἐπὶ ἐμψύχου ἔφη τῆς νευρᾶς, ἥτις
 νεόστροφος οὖσα ὑπομένοι ἂν καὶ οἷον βαστάζοι καὶ μὴ διαρρηγνύοιτο τῇ τάσει.
 οὕτω καὶ ἐν τῷ ἐμὲ δ’ οὔ πως ἔστι πάντας ἀνέχεσθαι, τὸ ἀνέχεσθαι ἀντὶ
 τοῦ ἐπανέχειν, φέρειν, βαστάζειν. Τὸ δὲ θαμὰ θρῴσκοντας ὀϊστούς ταρφέας
 ἰοὺς αὐτίκα φησί. Σημείωσαι δ’ ἐν τοῖς εἰρημένοις ὅτι τὴν τοῦ Τεύκρου δυστυχίαν
 Ὅμηρος φράσας εἶτα καὶ τῷ Τεύκρῳ ἀναθεὶς εἰπεῖν αὐτὴν εἰς ὀλίγα μὲν
 συνέπεσεν, ἐτεχνάσατο δὲ διαφοράν τινα καὶ ἐν αὐτοῖς, τὴν μὲν ἐϋστρεφέα
 νευρὴν νεόστροφον εἰπών, ὡς εἴρηται, καὶ ἑρμηνεύσας αὐτὴν καὶ αἰτιολογήσας,
 τὸ δὲ ῥῆξεν ἐξέρρηξεν εἰπὼν διὰ τοῦ Τεύκρου, τὸ δὲ τόξον οἱ ἔκπεσε χειρός
 δαίμων βιὸν ἔκβαλε χειρός, ὡς ἔστι καὶ ἐκ τῶν ῥηθέντων ἀναλέξασθαι.
 δοκεῖ δὲ ἡ ῥηθεῖσα τῆς νευρᾶς ῥῆξις καὶ ἡ ἐκ χειρὸς πτῶσις τοῦ τόξου τῆς
 προδηλωθείσης αἰγίδος ἔργον εἶναι, ἧς ἐπισειομένης γίνονται κλόνοι, τρόμοι,
 ῥήξεις, φυγαί, καὶ ὅσα τοιαῦτα. </comment>

<comment>
<ref>15.472 — 5</ref> Ὅτι παραδιδοὺς Ὅμηρος μὴ
 χρῆναι ἀπογινώσκειν τὸν δυσπραγοῦντά φησι διὰ τοῦ ἀδελφοῦ πρὸς τὸν Τεῦκρον
 ὦ πέπον, ἀλλὰ βιὸν μὲν ἔα καὶ ταρφέας ἰοὺς κεῖσθαι, ἐπεὶ συνέχεε θεός, ὡς
 εἴρηται, αὐτὰρ χερσὶν ἑλῶν δολιχὸν δόρυ καὶ σάκος ὤμῳ μάρναο καὶ ἄλλους
 ὄρνυθι λαούς. Τοῦτο δὲ καὶ ἐρεθισμός ἐστιν εἰς τὸ ὁμόσε τῇ μάχῃ χωρεῖν.
 </comment>

<comment>
<ref>15.476 s.</ref> Ἐνταῦθα δὲ κεῖται καὶ τὸ ἀσπουδεί, ὡς καὶ ἀλλαχοῦ, ἀντὶ τοῦ
 ῥᾷον καὶ ἀπονητί. ἐπάγει γὰρ μὴ μὰν ἀσπουδεί γε δαμασσάμενοί περ ἕλοιεν







 
 νῆας, ἀλλὰ μνησώμεθα χάρμης. Τοῦτο δὲ ἁρμόττει λέγεσθαι ἐπὶ τῶν σπευδόντων μὴ ἡττηθῆναι, εἴ τις παρῳδήσει τὸ νῆας ἐϋσέλμους. </comment>

<comment>
<ref>15.479</ref> Λέγει δὲ
 καὶ σάκος ἐν τούτοις τετραθέλυμνον ὁ ποιητής, ὅ ἐστι τετράπτυχον, τετράθετον,
 ὃ Τεῦκρος φορεῖ μετὰ τὴν βλάβην τοῦ τόξου. Ὅρα δὲ καὶ νῦν, ὡς ὁ Αἴας οὐ
 πολλὰ μὲν τῷ ἀδελφῷ λαλεῖ, ἀλλ’ ἐπιτροχάδην παραινεῖ, δρᾷ δὲ ὅμως εἰς
 ἐκεῖνον οὐδὲν ἧττον τῶν διὰ πολυλογίας πειθόντων. </comment>

<comment>
<ref>15.479 s.</ref> Ἅμα γὰρ
 εἶπε καὶ ὁ Τεῦκρος εἰς ἀγχέμαχον ὁπλίζεται πρόμαχον, σάκος μέν, οἷον
 ἐρρέθη, ἀμφ’ ὤμοισι θέμενος, κρατὶ δ’ ἐπ’ ἰφθίμῳ κυνέην εὔτυκτον θείς,
 καὶ ἑξῆς. </comment>

<comment>
<ref>15.477</ref> Εἰς δὲ τὸ νῆας ἐϋσέλμους ἐνθυμητέον, ὡς εἰ καὶ σέλμα
 κοινῶς λέγεται καθέδρα, ἤτοι σελλίς, νηός, ἐξ ἧς ναῦς εὔσελμος, ἡ διὰ τοῦτο
 καὶ εὔζυγος κατά τινας, ἀλλ’ ὅμως ὡς ἐκ μέρους σέλμα ἐρρέθη καὶ ὅλη ναῦς.
 καὶ δηλοῖ τοῦτο ἐπίγραμμα ἐκδοθὲν περὶ μεγίστης νηός, τὸ τίς τόδε σέλμα
 πελώριον ἐπὶ χθονὸς εἵσατο, ἤγουν ἵδρυσεν, ἔκτισεν, ἐκάθισεν. </comment>

<comment>
<ref>15.484</ref>
 Ὅτι σημειοσκοπῶν, οἷα εἰκός, καὶ ὁ Ἕκτωρ, ὡς εἶδε Τεύκρου βλαφθέντα
 βέλεμνα, νοεῖ ἐκ Διὸς αὐτὸ γενέσθαι, καὶ ἀναθαρρύνων οὕτω τοὺς ἀμφ'
 αὐτὸν εἰς μάχην παρασημαίνεται τὸ πρᾶγμα καὶ ἐρεθίσας εἰς μνήμην ἀλκῆς<!-- there are no Rome pages 1027 and 1028 -->
 ἐπάγει </comment>

<comment>
<ref>15.488 s.</ref> δὴ γὰρ ἴδον ὀφθαλμοῖσιν ἀνδρὸς ἀριστῆος Διόθεν, ἤγουν
 ἐκ μοιριδίου, βλαφθέντα βέλεμνα. </comment>

<comment>
<ref>15.490 — 3</ref> Εἶτα δεικνύς, ὡς οὐκ ἀπὸ
 τέχνης ἄρτι νοεῖ — πῶς γὰρ ὁ φθάσας ἀντιπεσεῖν ἀτέχνως τῷ σοφῷ Πολυδά– 
 μαντι ἐν τοῖς κατὰ τὸν οἰωνόν — φησὶ ῥεῖα δ’ ἀρίγνωτος Διὸς ἀνδράσι γίνεται
 ἀλκή, ἠμὲν ὁτέοισι κῦδος ὑπέρτερον ἐγγυαλίξει, ὅ ἐστι δώσει, ἠδ’ ὅτινας
 μινύθει τε καὶ οὐκ ἐθέλῃσιν ἀμύνειν, ὡς νῦν Ἀργείων μινύθει μένος ἄμμι δ'
 ἀρήγει, μονονοὺ λέγων, ὡς οὐ κατὰ λεπτότητα νόου ἀλλὰ διὰ τὸ ἀρίγνωτον
 ἐπέστησα τῷ σημείῳ τούτῳ τοῦ Διός. </comment>

<comment>
<ref>15.494 — 9</ref> Εἶτα στρατηγικῶς καὶ
 ῥητορικῶς ὀτρύνων εἰς μάχην φησὶν ἀλλὰ μάχεσθ’ ἐπὶ νηυσὶν ἀολλέες. ὃς
 δέ κεν ὑμέων βλήμενος ἠὲ τυπεὶς θάνατον καὶ πότμον ἐπίσπῃ, τεθνάτω. οὔ
 οἱ ἀεικὲς ἀμυνομένῳ περὶ πάτρης τεθνάμεν, ἀλλ’ ἄλοχός τε σόη καὶ παῖδες
 ὀπίσσω, καὶ οἶκος καὶ κλῆρος ἀκήρατος, εἴ κεν Ἀχαιοὶ οἴχονται σὺν νηυσὶ







 
 φίλην ἐς πατρίδα γαῖαν. Φασὶ δὲ οἱ παλαιοὶ ἐνταῦθα, ὡς διὰ συντομίαν οὐ
 κεκράτηκεν ὁ Ἕκτωρ τῆς ἐν τῇ συντάξει φράσεως, ἀλλὰ ἐλλειπτικῶς ἔφρασεν.
 Ἔδει γὰρ εἰπεῖν ὅτι εἰ γὰρ αὐτὸς θάνοι τις, ἀλλ’ ἄλοχός τε σόη καὶ τὰ
 ἑξῆς, ὁποῖον ἀλλαχοῦ τὸ εἴ περ γάρ κε βλεῖο πονεύμενος, ἀλλὰ οὐ κατὰ νώτου
 δέξῃ τὴν πληγήν. ὁ δὲ παραλιπὼν τὸ εἰ γὰρ καὶ θάνοι ἤρξατο ἀπὸ τοῦ ἀλλ'
 ἄλοχος μιμούμενος τῇ ἐλλειπτικῇ ἐπείξει τὴν σπουδὴν τοῦ καιροῦ. Πάνυ δὲ
 τεχνικῶς παρατίθησι τῷ τοῦ θανάτου δυσχερεῖ τὰ μετὰ ταῦτα λυσιτελῆ. Καί
 φασιν οἱ παλαιοί, ὡς κάλλιόν ἐστι ταῦτα τοὺς μαχίμους νέους ἀναγινώσκειν
 ἐν βραχεῖ δυνατῶς καὶ κατὰ τάξιν ἢ ἃ Τυρταῖος πολυλογῶν Λακεδαιμονίοις
 ἔγραψε. δαιμονίως δ’ ἐνταῦθα καταμερίζει δι’ ὀλίγων Ὅμηρος πόλεως σωτηρίαν, μεταποιήσας ἐκ τοῦ ἐναντίου τὸ ἐν ταῖς Λιταῖς νόημα. Ὅρα γὰρ ὡς
 ἐκεῖ μὲν ἔλεγε διὰ τῆς Κλεοπάτρας τὰ ἐπισυμβαίνοντα τῇ πορθήσει τρία μεγάλα
 κακά, φόνον ἀνδρῶν, πόλεως ἐπινέμησιν διὰ πυρὸς καὶ αἰχμαλωσίαν τέκνων
 καὶ γυναικῶν. ὧδε δὲ ἀντιφράζων τὰ αὐτοῖς ἐναντία φησίν, ὡς περιούσης τῆς
 πατρίδος ἄλοχός τε καὶ παῖδες σῴζονται, μὴ αἰχμαλωτιζόμενοι δηλαδὴ ὡς ἐν
 πορθήσει πόλεως, καὶ οἶκος καὶ κλῆρος ἀκήρατος, μὴ γενόμενα δηλαδὴ πυρὸς
 ἔργον. τὸ δὲ τρίτον κακόν, ἤγουν οἱ κτεινόμενοι ἐκεῖ ἄνδρες, οὐκ ἀντιφράζονται νῦν διὰ τῶν σῳζομένων, ἢ διότι συνεπινοεῖται τοῦτο, κἂν ὁ Ἕκτωρ οὐκ
 εἶπεν ὡς ἐπειγόμενος τῷ καιρῷ. εἰ γὰρ αὐτοὶ ἀριστεύσαντες τὰ φίλτατα καὶ
 τὰ κατ’ οἴκους περισῴζονται, περίεισιν ἄρα καὶ οὐ κτείνονται. ἢ καὶ ἄλλως,
 διότι οὐκ ἐξ ἀνάγκης τῇ πατρίδι σῳζομένῃ συμπερισῴζονται καὶ οἱ ἄνδρες
 ἅπαντες καὶ οὐδεὶς κτείνεται, ἀλλά τινες μὲν πίπτουσιν ἀμυνόμενοι περὶ
 πάτρης, ὧν τά τε φίλτατα σῴζεται καὶ ὁ οἶκος ἀκήρατος μένει, οἱ πλείους δὲ
 περίεισιν. </comment>

<comment>
<ref>15.498</ref> Ἰστέον δὲ καὶ ὅτι ἐν ταῖς Λιταῖς μὲν περὶ μόνης πόλεως
 ἦν ὁ λόγος ἀμαθυνομένης πυρί, ἐνταῦθα δὲ ὁ κλῆρος καὶ πλεῖόν τι σημαίνει
 τῆς πόλεως. Κλῆρος γὰρ οὐ μόνον ὁ ἔνδον ἄστεος ἀλλὰ καὶ τὰ ἐκτός, ὧν
 κυριεύουσιν οἱ πολῖται κλήρῳ διανεμόμενοι. Ὅτι δὲ φιλόπατρις ὁ Ἕκτωρ,
 δηλοῖ καὶ τὸ εἷς οἰωνὸς ἄριστος ἀμύνεσθαι περὶ πάτρης ἐκείνου λόγος ὤν.
 </comment>

<comment>
<ref>15.489</ref> Καιρία δὲ λέξις τὸ βλαφθέντα, ὅθεν ἐδίσσευσεν αὐτὴν ὁ ποιητής,
 ὡς καὶ τὰ βέλεμνα καὶ τὸ μινύθει. Εἰ δὲ κακόφθογγον δοκεῖ τὸ βλαφθέντα
 διὰ τὸ ἐπάλληλον τῶν δασέων, ὥρα αἰτιᾶσθαι καὶ τὸν Δίωνα, ἐν λόγῳ πεζῷ
 ἐβρέχθη λέγοντα. καὶ προϊὼν δὲ ὁ ποιητὴς ἐρεῖ στρεφθείς ἀντὶ ἀφωνοτέρου







 
 τοῦ στραφείς. πολλὰ δὲ τοιαῦτα καὶ ἀλλαχοῦ σεσημείωται. Τὰ δὲ βέλεμνα
 ἐκ μέρους καὶ τὸ τόξον δηλοῖ, ὥσπερ αὖ πάλιν ἐν ἄλλοις τῷ τόξῳ συνεπινοεῖται
 καὶ βέλεμνα. </comment>

<comment>
<ref>15.490 — 2</ref> Τὸ δὲ ῥεῖα δ’ ἀρίγνωτος θεοῦ ἀνδράσι γίνεται
 ἀλκή, οἷς τε κῦδος ὑπέρτερον δώσει, καὶ οὓς μινύθει μὴ θέλων ἀμύνειν, γνωμικῶς ἔχει, ὡς τῆς ὁποιδήποτε θείας ῥοπῆς ἐπιφανεστάτης οὔσης. Ἐν δὲ τῷ
 ὁτέοισι καὶ ὅτινας, ἅπερ οὐκ ἄν τις λογογραφῶν ἐπιλέξηται, πλεονάζει
 τὸ κατ’ ἀρχὴν <rs type="waw">ο</rs> , ὡς καὶ ἐν τῷ ὅτῳ καὶ ὅτου καὶ ὅτων, ἀντὶ τοῦ ὧντινων, καὶ
 ὅτοισιν, ἀντὶ τοῦ οἷς, ὃ πλεονασμῷ τοῦ <rs type="waw">ε</rs> γίνεται ὁτέοισιν ὡς τουτέοισι, καὶ
 ὡς τὸ ὅτεῳ ζώουσιν, ἀντὶ τοῦ ᾧτινι. Κῦδος δὲ ὑπέρτερον ἢ τὸ ὑπερκείμενον
 τῶν ἄλλων ἢ τὸ ἄνωθεν ἐκ θεοῦ. Τὸ δὲ οὐκ ἐθέλει ἀμύνειν αἴτιόν ἐστι τοῦ
 μινύθειν, ὃ δὶς ἐνταῦθα κεῖται ὡς φιλητὸν τῇ ποιήσει. οὐ δήπου γὰρ ἄλλως.
 </comment>

<comment>
<ref>15.493</ref> Ἀρήγειν δὲ τὸ εἰς Ἄρην ἄγειν, ὅ ἐστι πορεύεσθαι, καθὰ καὶ βοηθεῖν
 τὸ εἰς βοήν, ἤγουν εἰς μάχην, θέειν. </comment>

<comment>
<ref>15.494 s.</ref> Τὸ δὲ ὃς δ’ ἂν ὑμῶν βλήμενος
 ἢ τυπεὶς θάνατον καὶ πότμον ἐπίσπῃ θαρρύνει πρὸς κινδύνους τοὺς ἐν ἀγαθοῖς
 τοὺς πολίτας δι’ αὐτὸ τὸ καλόν, ὅτι δηλαδὴ μὴ ἀεικὲς ἀμυνομένους περὶ πατρίδος θνῄσκειν. οὐ γὰρ ἐπὶ δώροις καὶ μισθοφορᾷ πεσοῦνται, ὃ πρὸς ἀνάγκης
 ἔχουσιν οἱ ἐπίκουροι, πίπτειν ὠθούμενοι ἀνθ’ ὧν τὴν πόλιν δώροις τρύχουσι
 καὶ ἐδωδῇ, ὡς προδεδήλωται. Ἐνταῦθα δὲ χρήσιμον καὶ Ἡροδότου τὸ μεγάλα
 πρήγματα μεγάλοις κινδύνοις θέλει καθαιρεῖσθαι. Διαφορὰν δὲ καὶ νῦν δηλοῖ
 τοῦ βάλλειν καὶ τύπτειν τὸ βλήμενος ἠὲ τυπείς. θάνατος δὲ καὶ πότμος,
 ὥσπερ καὶ πόλεμος καὶ μάχη πολλαχοῦ συγκείμενα εἴρηνται, διὰ τί τοῦτο







 
 πάσχουσι. </comment>

<comment>
<ref>15.497</ref> Τὸ δὲ ἄλοχος σόη, πάνυ βιωτικῶς, φασίν, εἶπεν. οὐ γὰρ
 ἄν τις ἀνὴρ ὢν ἐρεῖ, ὡς ἐγὼ φιλοψυχήσας ζήσομαι πρὸ τῆς γυναικός, εἰς
 αἰχμαλωσίαν ἐκείνην προδούς. περὶ πολλοῦ γὰρ τὰς τῶν γυναικῶν ὕβρεις
 ποιούμεθα καὶ αὐτὰς ψυχὰς ὑπὲρ τῶν οἰκείων προϊέμενοι καὶ ὑπὲρ ἐκείνων
 οἴχεσθαι θέλοντες ἤπερ αἰχμαλωτισθείσας ἰδεῖν. Καὶ ἄλλως δέ, ζῆν δοκεῖ
 καὶ οὐ τῷ παντὶ τέθνηκεν ὁ φίλανδρος καὶ φιλότεκνος γυναῖκα ζῶσαν λιπὼν
 καὶ παῖδας. Ὅρα δὲ τὸ σόη, θηλυκὸν ὂν τοῦ σόος. Διὰ δὲ τῶν παίδων, ὥς
 φασιν οἱ παλαιοί, σεμνότερον τὴν πᾶσαν δηλοῖ γενεάν, ἐπείτοιγε ἄλλως ἐξῆν
 εἰπεῖν ἄλοχός τε σόη καὶ νήπια τέκνα. </comment>

<comment>
<ref>15.498</ref> Κλῆρος δὲ ἢ ὡς περὶ
 ἀριστέων ἐρρέθη, οἷς ὁ βίος ἀπὸ μερίδων, ἐφ’ αἷς κλῆροι πάλλονται, ὅτε
 καιρὸς δάσασθαι, ἢ δηλοῖ ἄλλως, ὡς καὶ τὰ ἐκ προικὸς καὶ διαδοχῆς γένους κλήρῳ ἐλάγχανον. ὅθεν καὶ ἡ κληρονομία σύγκειται ὡς κλήρῳ διανεμομένη. μέμνηται δὲ οἴκου καὶ κλήρου οὐχ’ ὡς τῷ πεσόντι χρησίμων, ἀλλὰ τῇ
 γυναικὶ καὶ τοῖς παισίν, ὧν ἐκεῖνος ὑπερεκινδύνευσε. Κλῆρος δὲ νῦν οὐ τὸ
 σημεῖον, ᾧ λαγχάνουσιν, ἀλλὰ τὸ δι’ αὐτοῦ λάχος. Ἀκήρατος δὲ ὁ ἀκέραιος
 καὶ σῷος κατὰ στέρησιν τοῦ κείρεσθαι ἢ τῆς κηρός. </comment>

<comment>
<ref>15.499</ref> Τὸ δὲ σὺν νηυσίν ἐκ περισσοῦ κεῖται πρὸς συντέλειαν στίχου. ἄλλως γάρ, τίς οὐκ οἶδεν,
 ὡς ἐκ Τροίας εἰς Ἑλλάδα σὺν νηυσὶν ὁ νόστος γίνεται; Τὸ δὲ ἐς πατρίδα γαῖαν
 γενικώτερον πέφρασται. δῆλον γὰρ ὡς οὐ πάντων Ἀχαιῶν μία τῷ ἀριθμῷ
 πατρὶς γαῖα, ἑκάστων δὲ ἄλλη καὶ ἄλλη. διὸ εὐθὺς μετ’ ὀλίγα ἐρεῖ ἵξεσθαι
 ἣν πατρίδα γαῖαν ἕκαστος. </comment>

<comment>
<ref>15.502 — 5</ref> Ὅτι ὁ Αἴας ἀντιδημηγορῶν τῷ
 Ἕκτορι καὶ ὀτρύνων τοὺς Ἀχαιούς φησιν αἰδώς, Ἀργεῖοι, νῦν ἄρκιον,
 ἤγουν ἐπαρκοῦν ὑμῖν, ἢ ἀπολέσθαι ἠὲ σαωθῆναι καὶ ἀπώσασθαι κακὰ νηῶν.
 ἢ ἔλπεσθε, ἢν νῆας ἕλῃ κορυθαιόλος Ἕκτωρ, ἐμβαδὸν ἵξεσθαι ἣν πατρίδα
 γαῖαν ἕκαστοσ; </comment>

<comment>
<ref>15.506 — 10</ref> Εἶτα εἰπὼν ἐπ’ ὀνειδισμῷ τῶν Ἀχαιῶν τὸ ἢ
 οὐκ ὀτρύνοντος ἀκούετε λαὸν ἅπαντα Ἕκτορος, ὃς δὴ νῆας ἐνιπρῆσαι μενεαίνει;
 οὐ μὰν ἔς γε χορὸν κέλεται ἐλθέμεν ἀλλὰ μάχεσθαι, ἐπάγει ἡμῖν δὲ οὔ τις
 τοῦδε νόος καὶ μῆτις ἀμείνων ἢ αὐτοσχεδίῃ μῖξαι χεῖράς τε μένος τε. ὃ








 
 παραφράζων Ἕκτωρ μετ’ ὀλίγα ἐρεῖ οὐ γὰρ ἔτ’ ἔστιν ἀποσταδὸν Ἀργείοισι
 μάρνασθαι. </comment>

<comment>
<ref>15.511 — 3</ref> Τούτοις δὲ ὁ Αἴας ἐπιφέρει γνωμικὸν βέλτερον
 ἢ ἀπολέσθαι ἕνα χρόνον, ὀλίγον τινὰ δηλαδή, ἠὲ βιῶναι ἢ δηθὰ στρεύγεσθαι
 ἐν αἰνῇ δηϊοτῆτι ὧδ’ αὔτως παρὰ νηυσὶν ἐν ἀνδράσιν, ἢ ὑπ’ ἀνδράσι, χειροτέροισιν. Καὶ ὅρα τὸ μεγαλόφρον τοῦ ἥρωος, εἰ καὶ νικῶντας τοὺς ἐχθροὺς
 ἐξουθενοῖ χειροτέρους λέγων, ἧς δὴ λέξεως μὴ ἐρανιστέον τὴν χρῆσιν πρὸς
 ζῆλον πεζογραφίας, ὡς οὐδὲ τοῦ ῥηί̈τερον. ἀρκεῖ γὰρ ἀντ’ αὐτῶν εἰς σύγκρισιν τὸ χεῖρον καὶ τὸ ῥᾷον, τὰ κοινά. εἰ δὲ γράφεται ἀνδράσι παυροτέροισι,
 παύονται οἱ πολλοὶ λόγοι. Ὅρα δὲ ὅτι καὶ ὁ Αἴας, καθὰ καὶ ὁ Ἕκτωρ, ἐλλειπτικῶς ἔφη διὰ τὸ κατεπεῖγον τῆς ὥρας ἔν τε τῷ αἰδὼς Ἀργεῖοι, ἔδει γὰρ
 εἰπεῖν, ὅτι αἰδώς ἐστιν ἐπὶ τοῖς γινομένοις ἤ τι τοιοῦτον, καὶ ἐν τῷ οὐκ ἐς
 χορὸν κέλεται ἐλθεῖν ἀλλὰ μάχεσθαι. λείπει γὰρ τὸ οἳ δὲ πείθονται, ἵνα
 λέγῃ ὅτι αὐτὸς μὲν κελεύει κινδυνεύειν, οἱ δὲ ὑπακούουσιν. Ἰστέον δὲ καὶ
 ὅτι λαμπροτέρα μὲν ἡ τοῦ Ἕκτορος δημηγορία, ἔτι δὲ καὶ σεμνοτέρα διὰ
 τὴν περὶ Διὸς ἔννοιαν καὶ τοὺς περὶ πατρίδος λόγους, πολιτικωτέρα δὲ ἡ τοῦ
 Αἴαντος καὶ ἐπιχειρηματικωτέρα καὶ οἵα μᾶλλον πείθειν. ἑπτὰ γὰρ συγκεκρότηται γενναίοις νοήμασι προτρεπτικοῖς. Ἔστι δὲ καὶ ἐμβριθεστέρα ἡ τοῦ Αἴαντος.
 Ἕκτωρ γὰρ προτρεπόμενος παρεντίθησί τι καὶ κολακικὸν ἐν τῷ ἀνέρες
 ἐστὲ φίλοι, προτρέπεται δὲ ὁ Αἴας τοὺς Ἀχαιοὺς βιαιότερον Ἕκτορος εἰς
 θάνατον διὰ τὸν ἐπὶ ταῖς ναυσὶ κίνδυνον, ὧν στερηθέντες οὐκ ἂν ἀποπλευσοῦνται.
 καὶ πρὸς θανατῶντας δὲ τοὺς Τρῶας ἀντιθανατᾶν βούλεται τοὺς Ἀχαιούς.
 καὶ τοῦτο ἀναγκαίως. Τρῶες μὲν γὰρ δύνανται καὶ ἀνεῖναι ἄρτι τὴν μάχην,
 Ἀχαιοῖς δὲ οὐδεὶς νόος ἕτερος ἀμείνων τοῦ ἀποκινδυνεῦσαι, ἵνα εἰ μηδὲν 
 τυχὸν ἀνύσουσι, τάχιον γοῦν ὀλοῦνται καὶ μὴ ἐπὶ μακρὸν εἶεν στρευγόμενοι,
 ὃ δὴ γνωμικῶς ῥηθὲν περιποιεῖταί τι σεμνὸν τῷ λόγῳ τοῦ Αἴαντος, ὃς καὶ
 πείθει τοὺς Ἀχαιούς, καθὰ καὶ ὁ Ἕκτωρ τοὺς ὑπ’ αὐτόν. διὸ καὶ ἐπ’ ἀμφοῖν
 ὁ ποιητὴς ἐπιφέρει τῇ δημηγορίᾳ τὸ ὣς εἰπὼν ὤτρυνε μένος καὶ θυμὸν ἑκάστου.
 καὶ τοιάδε μὲν ταῦτα. </comment>

<comment>
<ref>15.504</ref> Τὸ δὲ ἢν νῆας ἕλῃ Ἀττικόν ἐστι θέλημα. ἦν







 
 γὰρ ἄλλως κοινότερον τὸ εἰ νῆας ἕλῃ. </comment>

<comment>
<ref>15.505</ref> Τὸ δὲ ἐμβαδόν ἀντὶ τοῦ
 βάδην καὶ πεζῇ, ὅθεν ἄβατος ἡ μὴ πορευομένη κατὰ τὸ καί πως γένοιτ’ ἂν
 ὁδὸς ἄβατος βάτου περικειμένης, ὅπερ Ἀγαθαρχίδης ψέγει λογοπραγῶν.
 Ἕτεροι δὲ νοοῦσι ἐμβαδόν τὸν λεγόμενον ἐμβατήριον ῥυθμὸν καί, ὡς εἰπεῖν,
 εἰσιτήριον, πρὸς ὃν Λακεδαιμόνιοι τὴν πατρίδα εἰσέβαινον, ὅτε πολέμου νόμῳ
 ἐκράτησαν, ἵνα λέγῃ ὅτι ἢ οἴεσθε μέλψειν ἐπινίκιον ἕκαστος εἰς τὴν πατρίδα
 ἰών. Ὅτι δὲ παρὰ τοῖς μεθ’ Ὅμηρον ἐμβαδὸν λέγεται τὸ τῶν ἐπιπέδων σχημάτων χώρημα, ἐκδηλότατόν ἐστι. </comment>

<comment>
<ref>15.508</ref> Τὸ δὲ οὐ μὴν ἐς χορὸν κέλεται
 ἐλθεῖν ἀντὶ τοῦ: οὐκ εἰς πανήγυριν ἀλλ’ εἰς κινδύνους καλεῖ. καὶ ὅμως εὑρίσκει
 πειθομένους μάχεσθαι, καθ’ ἡμῶν δηλαδή. πολλῷ δὴ πλέον ἡμᾶς μαχητέον. Ὅρα δὲ καὶ ὅτι τὸ μάχεσθαι ὀνοματικῶς καὶ νῦν κεῖται, ἵνα ᾖ: οὐ μὴν
 ἔς γε χορὸν κέλεται ἐλθεῖν ἀλλ’ εἰς μάχην. </comment>

<comment>
<ref>15.509</ref> Τὸ δὲ νόος καὶ μῆτις
 ἀσφαλῶς ἔχει ῥηθέν. πολλαχοῦ γὰρ νοῦς μέν ἐστι, μῆτις δὲ οὐκ ἔστιν, οὐ
 γὰρ πᾶν τὸ νοηθὲν καὶ ἐξαγγέλλεται. </comment>

<comment>
<ref>15.510</ref> Τοῦ δὲ μῖξαι χεῖρας καὶ
 μένος οὐκ ἔστι φράσαι καιριώτερον, δι’ οὗ καὶ αὐτοῦ δηλοῦται σαφέστατα
 ἡ ὡς ἐπὶ πάλης συμπλοκὴ τῶν στρατευμάτων καὶ τὸ ὁμόσε πάντας γενέσθαι.
 </comment>

<comment>
<ref>15.512</ref> Στρεύγεσθαι δὲ τὸ στραγγίζεσθαι καὶ οἷον κατὰ στράγγα καὶ κατ'
 ὀλίγον ἐκλείπειν, ὃ καὶ ἀπολιβάζειν φασὶν οἱ μεθ’ Ὅμηρον, οἱονεὶ κατὰ λιβάδα
 ὑπορρεῖν. </comment>

<comment>
<ref>15.515</ref> Ὅτι πίπτει ἐνταῦθα Σχεδίος, ἀρχὸς Φωκήων, ὑπὸ τῷ








 
 Ἕκτορι, ὅν τινες μὲν προπαροξύνουσι ὡς τὸ Στρόφιος, οἱ πλείους δὲ παροξύνουσιν ὡς τὸ Δολίος, Κλονίος, ὃ καὶ ἐνδέχεται μάλιστα, πρὸς διαστολὴν
 τοῦ σχέδιος, ὃ δηλοῖ τὸν ἐγγύς. </comment>

<comment>
<ref>15.516 — 8</ref> Κεῖνται δ’ ἐνταῦθα, ὡς καὶ ἀλλαχοῦ, καὶ πρυλέες οἱ πεζοὶ ἐν τῷ Αἴας δ’ ἕλε Λαοδάμαντα, ἡγεμόνα πρυλέων,
 καὶ Ὦτος δέ τις Κυλλήνιος, ἀρχὸς Ἐπειῶν, ὁμώνυμος τῷ προϊστορημένῳ
 ἥρωϊ. Ὅρα δὲ τὸ πρυλέων παροξυτόνως ῥηθέν, ἐξ οὗ δῆλον, ὡς οὐκ ἐκ
 τοῦ πρύλις πρύλεως, ἀλλ’ ἐκ τοῦ πρυλής πρυλέος κατὰ τοὺς παλαιοὺς κλίνεται.
 </comment>

<comment>
<ref>15.520</ref> Ὅτι ἐν τῷ ὕπαιθα λιάσθη Πουλυδάμας, ὅτε αὐτῷ Μέγης ἐπόρουσεν, ὕπαιθα μὲν ἀντὶ τοῦ εἰς τὸ ἰθὺ καὶ ἀντικρὺ καὶ ἔμπροσθεν. ἐκ πλαγίων
 γὰρ νοῆσαι τὸ ὕπαιθα οὐκ ἀρέσκει τοῖς παλαιοῖς. Λιάσθη δὲ οὐ τὸ ἐξέφυγεν
 ἀλλὰ κατεκλίθη, ὡς καὶ τὸ ὃ δ’ ἄρα πρηνὴς ἐλιάσθη. </comment>

<comment>
<ref>15.525 s.</ref> Ὅτι εἰπὼν
 Ὅμηρος πατρωνυμικὸν Δόλοψ Λαμπετίδης, ἵνα μή τις νοήσῃ Λαμπέτου υἱός,
 μεταφράζει οὕτως ὃν Λάμπος ἐγείνατο. ὥστε κατὰ πλεονασμὸν τὸ Λαμπετίδης παρῆκται. ὤφειλε γὰρ εἶναι Λαμπίδης. εἰ μὴ ἄρα ἴσως κατὰ διωνυμίαν
 καὶ Λάμπος ὁ αὐτὸς ἐκαλεῖτο καὶ Λάμπετος. Ὁμωνυμεῖ δὲ καὶ ὧδε κύριον ὁ
 Δόλοψ τῷ ἐθνικῷ, καθὰ καὶ ἐν τῷ Ἴμβριος καὶ Αἰγύπτιος. Κεῖται δ’ ἐνταῦθα
 καὶ τὸ εἰδώς μετὰ γενικῆς, ὡς Ὁμήρῳ ἔθος. φησὶ γὰρ Δόλοψ, αἰχμῆς εὖ
 εἰδώς, καὶ εὖ εἰδότα θούριδος ἀλκῆς, ὃ δὴ καὶ αὐτὸ περὶ Δόλοπός φησιν.
 </comment>

<comment>
<ref>15.528 s.</ref> Ὅτι διασαφῶν Ὅμηρος, ὡς οὐτάζειν ἐστὶ τὸ ἐκ τῶν ἐγγὺς πλήττειν,
 φησὶ μέσον σάκος οὔτασε δουρὶ ἐγγύθεν ὁρμηθείς. </comment>

<comment>
<ref>15.529 s.</ref> Ὅτι ἐν τῷ
 πυκινὸς θώρηξ, ὃν ἐφόρει γυάλοις ἀρηρότα, γύαλα ἢ τὰ μέλη φησίν, ὅθεν
 καὶ ἐγγυαλίζειν τὸ εἰς χεῖρας διδόναι, ἢ τά, ὡς καὶ προερρέθη, κοιλώματα τοῦ
 θώρακος. Τὸ δὲ φορεῖν ἀγαθὴ τοιούτῳ τόπῳ λέξις ἐστίν, διὸ καὶ δὶς νῦν αὐτῇ
 χρᾶται. πάντως δὲ ἀρετὴ θώρακος τὸ προσαρηρέναι τῷ φοροῦντι. </comment>

<comment>
<ref>15.531</ref>
 Ὅτι καὶ ἐνταῦθα Ἐφύρης ὁ ποιητὴς μέμνηται καὶ ποταμοῦ περὶ αὐτὴν Σελλήεντος, περὶ ὧν ἱκανῶς προεγράφη. Δῆλον δὲ ὅτι, ὥσπερ τριῶν Πύλων ἱστορουμένων παρ’ ἑκάστῃ ποταμὸς ἠμαθόεις ἱστόρηται, οὕτω καὶ πολλαὶ μὲν Ἔφυραι,
 τοσοῦτοι δὲ ποταμοὶ καὶ περὶ αὐτάς. </comment>

<comment>
<ref>15.530 — 3</ref> Ποιεῖται δὲ καὶ μνείαν μονίμου
 πατρῴου δώρου ξενίας. τὸν γὰρ λεχθέντα θώρακα, ὃν ἐφόρει ὁ Φυλείδης Μέγης,
 ξεῖνος τῷ Φυλεῖ ἔδωκεν ἄναξ ἀνδρῶν Εὐφήτης ἐς πόλεμον φορέειν, δηί̈ων ἀνδρῶν ἀλεωρήν. Ἐξ Ἐφύρης δὲ ἦν ὁ τοιοῦτος Εὐφήτης, ἣν Ἔφυραν οὐ διασαφεῖ
 Ὅμηρος ἐνταῦθα οἵα ἐστί. ψόγου δὲ οὐδὲν ἔχει οὐδὲ νῦν τὸ ἀνδρῶν ταὐτολογηθὲν συνεχῶς ἐν δυσὶ στίχοις. </comment>

<comment>
<ref>15.535 s.</ref> Ὅτι ἀλλαχοῦ μὲν κύμβαχόν
 τινα ἐξ ἅρματος καταπεσεῖν ἔφη καὶ ἐρρέθη περὶ τούτου ἐκεῖ, ἐνταῦθα δὲ τὸ
 ἄνω πλῆξαι εἰς τὴν περικεφαλαίαν κύμβαχον νύξαι φησὶν εἰπὼν τοῦ δὲ Μέγης
 κόρυθος χαλκήρεος ἱπποδασείης κύμβαχον ἀκρότατον νύξεν. </comment>

<comment>
<ref>15.537 s.</ref> Εἶτα
 ἐπάγει πρὸς σαφήνειαν ῥῆξε δ’ ἀφ’ ἵππειον λόφον, πᾶς δέ, ὁ λόφος δηλαδή,
 χαμᾶζε κάππεσεν ἐν κονίῃσι, νέον φοίνικι φαεινός, ὅ ἐστι λάμπων φοινικῷ
 νεαρῷ χρώματι. Ἐξ ὀστοῦ ἦν ἄρα οὗτος ὁ λόφος, εἴγε βέβαπται. Καὶ ὅρα τὸ
 κόρυθος κύμβαχον, πρὸς διαστολὴν τοῦ τῆς κεφαλῆς. Τινὲς δὲ οὕτω φασί:
 κύμβαχον τὸ ἄνω τοῦ κράνους. διὸ ἐπήγαγεν ἐξηγητικῶς τὸ ἀκρότατον. ἔτι
 δὲ καὶ ἄλλως, κύμβαχον τὸ ὑπὲρ κεφαλῆς διάκενον τῆς περικεφαλαίας, εἰς ὃ
 καθίεται ὁ λόφος. Εἴρηται παρὰ τὸν ἦχον τῆς κύμβης, ὅ ἐστι τῆς κεφαλῆς.
 ὅθεν καὶ κυμβία ποτήριά τινα κεφαλοειδῆ, ὡς εἰκός, καὶ κυβιστᾶν τὸ ἐπὶ
 κεφαλὴν ἑαυτὸν βάλλειν. συμβάλλεται δὲ εἰς τὸν τοιοῦτον νοῦν καὶ ἡ παρὰ
 τῷ Ὀππιανῷ ὀστρακόδερμος κύμβη. </comment>

<comment>
<ref>15.539</ref> Ὅτι θάρρος ἐν μάχῃ δηλοῖ τὸ
 πολέμιζε μένων, ἔτι δ’ ἤλπετο νίκην. </comment>

<comment>
<ref>15.540 — 3</ref> Ὅτι εὕρηται κἀνταῦθα
 δόλος οὐ ψεκτὸς οἷα στρατιωτικός. Μενέλαος γὰρ ἔστη εὐρὰξ σὺν δουρὶ
 λαθών, βάλε δέ τινος ὦμον ὄπισθεν, αἰχμὴ δὲ στέρνοιο διέσσυτο μαιμώωσα,
 πρόσω ἱεμένη: ὃ δ’ ἄρα πρηνὴς ἐλιάσθη, ὅ ἐστιν ἐκλίθη, ὡς πρὸ ὀλίγων εἴρηται.
 </comment>

<comment>
<ref>15.541</ref> Τὸ δὲ εὐράξ, ὡς καὶ ἀλλαχοῦ δηλοῦται, δηλοῖ μὲν τὸ ἐκ πλαγίου
 κατὰ τοὺς παλαιοὺς καί, ὡς εἰπεῖν, πλευράξ, ὅθεν καὶ γίνεται. Ἔχει δὲ ἀπορίαν,
 πῶς ὁ ἐκ πλευροῦ στὰς ὦμον βάλλει ἐχθροῦ ὡς καὶ στέρνου διελάσαι τὴν αἰχμήν.
 λύσῃ δ’ ἄν τις τὸ ἄπορον εἰπών, ὡς πλευρόθεν στὰς ὁ Μενέλαος καὶ ἀφεὶς τὸν







 
 ἐχθρὸν προβῆναι καὶ νῶτα δεῖξαι, εἶθ’ οὕτως ἔβαλε κατ’ ἐκείνου. </comment>

<comment>
<ref>15.542</ref>
 Τοῦ δὲ μαιμώωσα διασαφητικόν τί ἐστι τὸ πρόσω ἱεμένη. ἄμφω δὲ ὡς
 ἐπὶ ἐμψύχου τῆς αἰχμῆς γλυκέως εἴρηται κατὰ συνήθειαν ποιητικήν. </comment>

<comment>
<ref>15.545</ref>
 Ὅτι οὐκ ἀναμφιλέκτως μέν, ὅμως δὲ σημειοῦνταί τινες, ὡς κασιγνήτους
 ἐνταῦθα ὁ Ἕκτωρ εἶπε τοὺς ἀνεψιοὺς ἢ ἁπλῶς συγγενεῖς. καί φασιν, ὅτι καὶ
 νῦν παρὰ Ἴωσιν οἱ συγγενεῖς κασίγνητοι λέγονται. </comment>

<comment>
<ref>15.545 — 7</ref> Ἔχει δὲ οὕτως
 ἡ Ὁμηρικὴ φράσις Ἕκτωρ δὲ κασιγνήτοισι κέλευσε πᾶσι μάλα, πρῶτον
 δ’ Ἱκεταονίδην ἐνένιπτε Μελάνιππον, ὅς, καθὰ καὶ ὁ προρρηθεὶς Λαμπετίδης
 Δόλοψ ὁ ἐκ τοῦ Λαομέδοντος, ἀνεψιὸς ἦν Ἕκτορι, οὐ μὴν ἀδελφός. οὐ γὰρ
 Πριαμίδης ὁ Ἱκεταονίδης ὡς οὐδὲ ὁ Λαμπετίδης. δημογέροντες δὲ καὶ ὁ
 Λάμπος καὶ ὁ Ἱκετάων προϊστόρηνται, ὧν οἱ παῖδες ἐνταῦθα πίπτουσι.
 </comment>

<comment>
<ref>15.547 — 51</ref> Τὸν δὲ ῥηθέντα Μελάνιππον ὑπογράφων ἱστορικῶς, ὃ δὴ πολλαχοῦ
 ἐπὶ πολλῶν ὁ ποιητὴς καὶ ἐν τῇ ῥαψῳδίᾳ ταύτῃ ποιεῖ, λέγει ὅτι ὃ δέ, ὄφρα
 μὲν βοῦς, ὡς καὶ βασιλεῦσιν ἔθος, βόσκεν ἐν Περκώτῃ, περὶ ἧς προδεδήλωται, αὐτὰρ ἐπεὶ Δαναῶν νέες ἤλυθον ἀμφιέλισσαι, ἂψ εἰς Ἴλιον ἦλθε, μετέπρεπε
 δὲ Τρώεσσι, ναῖε δὲ πὰρ Πριάμῳ, ὃ δέ μιν τίεν ἶσα τέκεσσιν. </comment>

<comment>
<ref>15.575 — 83</ref> Ὃν
 καὶ οἰκτίζεται μετ’ ὀλίγα ἡ ποιητικὴ Μοῦσα, ὡς οἷα λόγου ἄξιον, καὶ στρέφουσα τὸν λόγον κατωτέρω φησίν, ὅτι Ἀντίλοχος αὐτῷ ἐπόρουσε κύων ὥς,
 ὅς τ’ ἐπὶ νεβρῷ βλημένῳ ἀί̈ξει. τὸν δ’ ἐξ εὐνῇφι θορόντα θηρητὴρ ἐτύχησε βαλὼν
 ὑπέλυσε δὲ γυῖα: ὣς ἐπὶ σοί, Μελάνιππε, θόρεν Ἀντίλοχος μενεχάρμης τεύχεα
 συλήσων, μετὰ τὸ ἀνελεῖν αὐτὸν δηλαδή. Ἔνθα καὶ ὅρα ὅτι ἑρμηνεύων τὸ
 βλημένῳ ἐπήγαγε τὸ θηρητὴρ ἐτύχησε βαλών, δηλῶν ὅτι οὐ τὸ ἁπλῶς
 ἀλλὰ ἐπιτυχῶς βέλει πλῆξαι ἡ λέξις δηλοῖ. </comment>

<comment>
<ref>15.548</ref> Ὅρα δὲ καὶ τὸ ὄφρα
 μὲν βοῦς, ληφθὲν ἀνωτέρω ἀντὶ τοῦ εἵως καὶ ἕως, ἃ δηλοῦσι τὸ τέως καὶ
 μέχρι τινός. καὶ οὕτω μὲν ταῦτα, ἐν οἷς καὶ τὸ βοῦς βόσκε ψευδοπαρήχησίν
 τινα ὑπηχεῖ. </comment>

<comment>
<ref>15.553 — 8</ref> Τῶν δὲ λαληθέντων ὑπὸ τοῦ Ἕκτορος πρὸς Μελάνιππον πρὶν ἢ πεσεῖν, ἅπερ εἰσὶν οὕτω δή, Μελάνιππε, μεθήσομεν, οὐδέ νυ σοί
 περ ἐντρέπεται φίλον ἦτορ ἀνεψιοῦ κταμένοιο; οὐχ’ ὁράας οἷον, ἀντὶ τοῦ
 ὅπως, Δόλοπος περὶ τεύχε’ ἕπουσιν; ἀλλ’ ἕπευ: οὐ γὰρ ἔτ’ ἔστιν ἀποσταδὸν
 μάρνασθαι πρίν γ’ ἠὲ κατακτάμεν ἠὲ κατ’ ἄκρης Ἴλιον αἰπεινὴν ἑλέειν κτάσθαι
 τε πολίτας. Τοῦ δὴ τοιούτου λόγου ἔστι κατ’ ἐπιλογὴν τῶν καιριωτέρων








 
 παρῳδηθῆναί τινα εἰς ἐπικουρίαν ἀγαθοῦ ἀνδρὸς ἐν πολέμῳ πεσόντος. </comment>

<comment>
<ref>15.555 s.</ref>
 Ἐνταῦθα δὲ ὅρα διαφορὰν τοῦ ἕπειν καὶ ἕπεσθαι, ὧν τὸ μὲν ἐνέργειαν δηλοῖ
 καὶ βλάβην δέ ποτε Ἰωνικῶς, τὸ δὲ ἀκολούθησιν. </comment>

<comment>
<ref>15.557</ref> Τὸ δὲ κατ’ ἄκρης
 κἀνταῦθα ἢ ἐπιρρηματικώτερον κεῖται ἀντὶ τοῦ ὁλοτελῶς ἢ τὴν ἀκρόπολιν
 δηλοῖ ἐλλιπῶς ληφθέν, ἵν’ ᾖ κατ’ ἄκρης πόλεως, διαλελυμένως εἰπεῖν κατὰ
 Ἴωνας. </comment>

<comment>
<ref>15.558</ref> Τὸ δὲ κτάσθαι, ὅ ἐστι φονευθῆναι, παροξύνεται, ὅτι μὴ
 φυσικῶς ἐκτείνει τὴν παραλήγουσαν κατὰ τὸ κτᾶσθαι, ἀφ’ οὗ τὰ κτήματα.
 Τὸ δὲ πολίτας ἐκτείνει κἀνταῦθα συνήθως τὸ παραλῆγον δίχρονον. </comment>

<comment>
<ref>15.561 s.</ref>
 Ὅτι καὶ ἐνταῦθα ταὐτολογικῶς κεῖται, ὅσα ἐλέχθη ἀλλαχοῦ περὶ τῆς αἰδοῦς.
 φησὶ γὰρ ὁ Αἴας φιλοτιμούμενος ἀντιλαλεῖν Ἕκτορι ὦ φίλοι, ἀνέρες ἔστε,
 καὶ αἰδῶ θέσθ’ ἐνὶ θυμῷ, ἀλλήλους τ’ αἰδεῖσθε κατὰ κρατερὰς ὑσμίνας.
 </comment>

<comment>
<ref>15.563</ref> Εἶτα τὸ γνωμικὸν αἰδομένων δ’ ἀνδρῶν πλέονες σόοι καὶ ἑξῆς.
 </comment>

<comment>
<ref>15.566</ref> Ὅτι τὸ ὑπήκουσαν περιφράζων φησὶν ἐν θυμῷ δ’ ἐβάλοντο ἔπος,
 ἤγουν εἰς νοῦν ἔθεντο ὡς οἷα νουθετηθέντες. </comment>

<comment>
<ref>15.566 s.</ref> Ὅτι ἕτερόν τι τεῖχος
 ἐξ ὅπλων σχεδιάζει ταῖς ναυσὶν ὁ ποιητής. διὸ καί φησι κατὰ ῥητορικὴν ἀλληγορίαν φράξαντο δὲ νῆας ἕρκεϊ χαλκείῳ. Καὶ ἴσως οὐκ ἔξω χάριτος ἐρεῖ
 τις ἐντεῦθεν ὑφελέσθαι τὸν Ἀπόλλωνα, ὃν ἀνεῖλεν Ἀθηναίοις περὶ τοῦ ξυλίνου
 τείχους χρησμόν. Εἴσεται τοίνυν χάριτας Ὁμήρῳ καὶ ὁ Ἀπόλλων τῆς μεθόδου
 ταύτης, οὗ τὴν ἐκ σιδήρου ἀσφάλειαν ἕρκος εἰπόντος χάλκειον, ἤγουν τεῖχος
 σιδήρεον, ἐκεῖνος παραποιήσας ξύλινον τεῖχος ἔφη τὰς νῆας καὶ τὴν ἐξ αὐτῶν
 συγκρότησιν. Εἴποι δ’ ἄν τις καὶ τὸν παρ’ Ἡροδότῳ χρησμόν, ὃς χαλκέους
 ἄνδρας ἔφη τοὺς χαλκῷ καταφράκτους Ἴωνας καὶ Κᾶρας, ἐντεῦθεν εἰλῆφθαι.
 Ὅρα δὲ καὶ νῦν τὸ ἐφράξαντο, ἐξ οὗ οἱ μεθ’ Ὅμηρον κατάφρακτοι στρατιῶται,
 καθὰ καὶ τεῖχος ἐνταῦθα χαλκῷ κατάφρακτον. </comment>

<comment>
<ref>15.567</ref> Ὅτι ἐν τῷ ἐπὶ δὲ
 Ζεὺς Τρῶας ἔγειρε πάνυ σεμνύνει τὸν Αἴαντα, εἴπερ Ἀργείους μὲν ὤτρυνεν
 μέγας Τελαμώνιος Αἴας, ἐπίτηδες νῦν καὶ οὐχ’ ἁπλῶς ἄλλως μέγας προσφωνηθείς, Τρῶας δὲ ἤγειρε Ζεύς. εἰς ταὐτὸν γὰρ οἷον τούτους ἄγει. λέγει δὲ καὶ
 ὑποκαταβάς, ὅτι αἰὲν ἔγειρε Ζεὺς μένος μέγα τοῖς Τρωσί. Σημείωσαι δὲ ὅτι
 πρὸ τούτων μὲν ὁ ποιητὴς ἀπεσέμνυνε τὸν Ἕκτορα ἐπεξαγαγὼν αὐτῷ τὸν
 Ποσειδῶνα, ἐν οἷς εἶπεν ὡς δεινὴν ἔριδα πολέμου Ποσειδῶν τε καὶ Ἕκτωρ
 ἐτάνυσαν, ἐνταῦθα δὲ τὸν Αἴαντα ἐπὶ πλέον σεμνολογεῖ, ἀντιστράτηγον αὐτῷ
 τάξας τὸν Δία. </comment>

<comment>
<ref>15.569 s.</ref> Ὅτι Μενέλαος ἐρεθίσαι μέλλων τὸν Ἀντίλοχον
 εἰς μάχην πρῶτα μὲν ἐπαινεῖ φάμενος Ἀντίλοχε, οὔ τις σεῖο νεώτερος ἄλλος
 Ἀχαιῶν οὔτε ποσὶ θάσσων οὔτ’ ἄλκιμος ὡς σὺ μάχεσθαι. Πρὸς ἡλικιώτας







 
 δὲ πάντως ἡ τοῦ Ἀντιλόχου αὕτη σύγκρισις, ἔνθα καὶ ὅρα ὡς οἱ ἔπαινοι
 χρήσιμοί εἰσιν ἐν καιρῷ. </comment>

<comment>
<ref>15.571</ref> Εἶτα ἐπιφέρων ἀξίωσίν φησιν εἴ τινά που
 Τρώων ἐξάλμενος ἄνδρα βάλῃσθα. Καὶ σημείωσαι καιριωτάτην ταύτην
 ἔλλειψιν. λείπει γὰρ τὸ ἀξιῶ ἢ τὸ θέλησον ἤ τι τοιοῦτον, ἵνα λέγῃ ὅτι σπεῦσον
 εἴπως τινά που τῶν Τρώων βάλῃς. </comment>

<comment>
<ref>15.573 — 5</ref> Ὅτι ἀνδρείου στρατιώτου
 δήλωσις τὸ ἐκ δ’ ἔθορε προμάχων καὶ ἀκόντισε δουρί φαεινῷ ἀμφί ἑ παπτήνας, ἤγουν ὧδε καὶ ἐκεῖ τὰ κατ’ αὐτὸν περιβλεψάμενος προμηθέστερον δι'
 ἀσφάλειαν. οἳ δὲ δεῖνα, ὡς καὶ ἐν ἄλλοις κεῖται, κεκάδοντο ἀνδρὸς ἀκοντίσαντος. ὃ δ’ οὐχ’ ἅλιον βέλος ἧκε. Περὶ Ἀντιλόχου δὲ ὁ λόγος ἐνταῦθα τῷ
 ποιητῇ. </comment>

<comment>
<ref>15.580</ref> Ὅτι Ὁμήρου παραβολικῶς εἰπόντος, ὡς ἐξ εὐνῆς θορόντα
 νεβρὸν θηρητὴρ ἔβαλε, περὶ οὗ πρὸ βραχέων ἐρρέθη, λαβὴν σχόντες οἱ ἰδιῶται
 κοιταῖα καλοῦσι τὰς ὀρεινὰς εὐνὰς τῶν θηρῶν, καὶ μάλισθ’ ὅτι καὶ θῆρες
 ὑληκοῖται παρὰ Ἡσιόδῳ λέγονται. </comment>

<comment>
<ref>15.579 — 81</ref> Σημείωσαι δὲ καὶ ὅτι ἐν τῇ
 ἀνόπιν ἐκτεθείσῃ κατὰ τὸν νεβρὸν παραβολῇ, ἐν ᾗ κύων ἐπὶ νεβρῷ ἀί̈ξει,
 ὃν θηρητὴρ ἔβαλε, τὴν σπουδὴν μόνην τοῦ Ἀντιλόχου ὁ ποιητὴς δηλοῖ. ἄλλως
 γὰρ ἀνομοία πρὸς τὸ πρᾶγμα ἡ παραβολή. ὁ μὲν γὰρ κύων ὁρμᾷ εἰς νεβρόν,
 ὃν ἄλλος ἔβαλεν, ὁ δὲ Ἀντίλοχος εἰς νεκρόν, ὃν αὐτὸς ἔρριψεν </comment>

<comment>
<ref>15.578</ref> Ἐν τούτοις δὲ ὅρα καὶ ὅτι πεσόντος Μελανίππου δυνάμενος Ὅμηρος παρηχῆσαι
 διὰ τοῦ εἰπεῖν μέλας θάνατος εἷλεν, ἤ τι τοιοῦτον, οὐκ ἠθέλησεν οὕτω ποιῆσαι,
 ἵνα μὴ παίξῃ ἐν οὐ παικτοῖς. </comment>

<comment>
<ref>15.584</ref> Ὅτι στρατιωτικὴν προθυμίαν δηλοῖ
 τὸ ὅς ῥά οἱ ἀντίος ἦλθε θέων ἀνὰ δηϊοτῆτα. </comment>

<comment>
<ref>15.585 s.</ref> Ὅτι Ἕκτορος
 ἐπελθόντος Ἀντίλοχος οὐ μεῖνε, θοός περ ἐὼν πολεμιστής, ἀλλ’ ὃ γὰρ ἔτρεσε
 θηρὶ κακὸν ῥέξαντι ἐοικώς, ὅ ἐστι λέοντι κατ’ ἐξοχήν. ἰδιότης δέ, φασί,
 λέοντος καὶ τῶν ὁμοίων ζῴων ἐστίν, ὅτε ἢ ποίμνῃ ἐπιβουλεύσωσιν ἢ βουκόλον
 κτείνωσιν ἢ κύνα ἢ ὅλως τοιοῦτόν τι κακουργήσουσι, συστέλλεσθαι δέει ποινῆς καὶ φεύγειν πρὶν ἢ ὑπ’ ἀνδρῶν καταλήφθωσι διὰ τὸ οἷον νοεῖν ὡς κακόν
 τι ἔρρεξαν. </comment>

<comment>
<ref>15.587 s.</ref> Ὅπερ κακὸν ἑρμηνεύων ὁ ποιητὴς ἐπάγει ὅς τε
 κύνα κτείνας ἢ βουκόλον ἀμφὶ βόεσσι φεύγει πρίν περ ὅμιλον ἀολλισθήμεναι
 ἀνδρῶν. Καὶ ὅρα ὅτι τε τὸ οὐκ ἔμεινεν ἡρμήνευσε διὰ τοῦ ἔτρεσε, καὶ ὅτι
 δὶς ἔφη τὸ ἔτρεσε διὰ τὸ τῆς λέξεως καίριον, καὶ ὅτι καὶ νῦν τὸ ἔτρεσεν ἀντὶ







 
 τοῦ μετὰ δέους ἔφυγε, καὶ ὅτι ἐπίτηδες ὁ ποιητὴς καὶ νῦν θοὸν πολεμιστὴν
 ἱστόρησε τὸν Ἀντίλοχον, καὶ ἀνωτέρω δὲ εἶπεν ὡς οὔ τις αὐτοῦ ποσὶ θάσσων,
 οἷα ἐντιθέμενος τῇ ψυχῇ τοῦ ἀκροατοῦ τὸ τάχος τοῦ Ἀντιλόχου, ὡς δεησόμενος αὐτοῦ πάνυ ἀναγκαίως μετ’ ὀλίγα εἰς τὸν Ἀχιλλέα, ὅτε πεσεῖται ὁ
 Πάτροκλος. </comment>

<comment>
<ref>15.590</ref> Ὅτι ἐν τῷ Τρῶες ἠχῇ θεσπεσίῃ βέλεα στονόεντα
 χέοντο πολὺ πλῆθος δηλοῦται βελῶν ὑετοῦ δίκην καταφερομένων. εἴη δ'
 ἂν οὐ καινὸν τὸν εἰπόντα που νέφος πολέμου εἰπεῖν καὶ βέλη ἐν μάχῃ χέεσθαι.
 </comment>

<comment>
<ref>15.592</ref> Ὅτι ἀνεπεξέργαστος καὶ ἐνταῦθα παραβολὴ τὸ Τρῶες δὲ λείουσιν
 ἐοικότες ὠμοφάγοισι νηυσὶν ἐπεσσεύοντο, ἤγουν κατὰ νηῶν ὥρμων. </comment>

<comment>
<ref>15.592 — 9</ref>
 Εἶτα εὐθὺς ἐπαγαγὼν τὸ Διὸς δ’ ἐτέλειον ἐφετμάς, ὅ ἐστιν ἐντολάς, ὅς,
 φησίν, αἰὲν ἔγειρε μένος μέγα, νῦν μὲν ἠρέμα ἑρμηνεύει τὸ Διὸς δ’ ἐτελείετο
 βουλή, μετ’ ὀλίγα δὲ σαφέστατα ἐν τῷ Ἕκτορι γὰρ βούλετο κῦδος ὀρέξαι,
 ἵνα νηυσὶ θεσπιδαὲς πῦρ ἐμβάλῃ ἀκάματον, καὶ ἔτι ἐν τῷ Θέτιδος δ’ ἐξαίσιον ἀρὴν πᾶσαν ἐπικρήνειε, τὴν ἐπὶ τιμῇ τοῦ Ἀχιλλέως. Ἔνθα λέγει ἀρὴν
 μὲν σεμνότερον τὴν ἱκετείαν, ἐξαίσιον δὲ οὐ κατὰ τοὺς ὕστερον τὴν ἄγαν
 αἰσίαν, παρ’ οἷς ἡ <rs type="waw">ἐξ</rs> πρόθεσις δηλοῖ ἐπίτασιν, ἀλλὰ κατ’ ἄλλον λόγον τὴν
 ἔξω τοῦ αἰσίου, ὥσπερ αὖ πάλιν ἐναίσιμον τὸ καθῆκον καὶ ἐντὸς τοῦ αἰσίου.
 Οὕτω καὶ ἔκδικος καὶ ἐκδικεῖν νῦν μὲν ἐπὶ τοῦ ἄγαν δικαίου, πάλαι δέ ποτε
 ἐπὶ ἀδίκου καὶ ἀθέσμου τὸ ἔκδικον ἐλέγετο οἱονεὶ τὸ ἔξω δίκης. </comment>

<comment>
<ref>15.594</ref>
 Ἐν τούτοις δὲ καὶ τὸ θέλγειν κατὰ οἰκεῖον ἔθος ἐπὶ κακοῦ θείς φησιν, ὅτι
 Ζεὺς ἔθελγε θυμὸν Ἀργείων, οὓς δηλαδὴ ἔβλαπτε ἐγείρων μένος μέγα τοῖς
 Τρωσί. </comment>

<comment>
<ref>15.595</ref> Διὸ καὶ πρὸς πλείω σαφήνειαν ἐπάγει, ὅτι τε κῦδος αὐτοὺς
 ἀπαίνυτο, ἤγουν ἀφῃρεῖτο, τοὺς δ’ ὀρόθυνεν, ὃ ταὐτόν ἐστι τῷ σφίσιν ἔγειρε
 μένος. καὶ ὅτι Ἕκτορί οἱ θυμὸς ἐβούλετο κῦδος ὀρέξαι, ἃ δὴ ἔθελγε θυμὸν
 Ἀχαιοῖς, ἐξιστῶντα δηλαδὴ τοῦ κατὰ φύσιν ἐνεργεῖν ἀνδρικῶς. </comment>

<comment>
<ref>15.599 — 601</ref>
 Ὅτι δέ, ὡς ἐρρέθη, βουλὴ Διὸς ἦν ἄρτι τὸ ὑπὲρ Ἕκτορος καὶ Ἀχιλλέως, δηλοῖ







 
 εὐθὺς εἰπὼν τὸ γὰρ μενέαινε Ζεὺς νηὸς καιομένης σέλας ὀφθαλμοῖσιν ἰδέσθαι.
 ἐκ γὰρ δὴ τοῦ, ἤγουν ἔκτοτε, ἔμελλε παλίωξιν παρὰ νηῶν θησέμεναι Τρώων,
 Δαναοῖσι δὲ κῦδος ὀρέξαι, ὃ δὴ πρὸ τούτου εἶχεν Ἕκτωρ. Ἐν τούτοις δὲ
 ὅρα ὅτι τὸν φιλέλληνα συγχέας ὁ ποιητὴς ἀκροατήν, ἐφ’ οἷς ποιεῖ καθ’ Ἑλλήνων,
 παραμυθεῖται ὅμως ἄλλως αὐτὸν ἀναφωνῶν κατὰ προέκθεσιν, ὅτι ἔμενε Ζεὺς
 νῆα καιομένην ἰδέσθαι καὶ οὕτω παλίωξιν θέσθαι Τρώων, ὃ ἐφερμηνεύων ἐπήγαγε τὸ Δαναοῖς δὲ κῦδος ὀρέξαι, οἳ δηλαδὴ ἐκ τοῦ φεύγειν στραφέντες καὶ
 ἔμπαλιν διώξαντες Τρῶας κῦδος ἕξουσι. </comment>

<comment>
<ref>15.611 — 4</ref> Καὶ μετ’ ὀλίγα δὲ εἰπών,
 ὅτι τὸν Ἕκτορα Ζεὺς πλεόνεσσι μετ’ ἀνδράσι μοῦνον ἐόντα τίμα καὶ κύδαινεν,
 ὅπερ παράφρασίς ἐστι τοῦ Ἕκτορι γάρ οἱ θυμὸς ἐβούλετο κῦδος ὀρέξαι,
 ἐπάγει πάλιν κατὰ σχῆμα προαναφωνήσεως τὸ μινυνθάδιος γὰρ ἔμελλεν
 ἔσσεσθαι. ἤδη γάρ οἱ ἐπώρνυε μόρσιμον ἦμαρ Παλλὰς Ἀθηναίη ὑπὸ τῷ
 Ἀχιλλεῖ. Ταῦτα δὴ προαναφωνήσας τῷ φιλέλληνι τῷ μέχρι τοῦδε δυσχεραίνοντι
 τὴν τῶν Ἑλλήνων ἧτταν πείθει τὸ ἀπὸ τοῦδε καὶ εὔξασθαι ἂν τάχιον γενέσθαι
 τὴν εἰρημένην παλίωξιν, εἴπερ αὐτίκα καὶ ὁ Ἕκτωρ πεσεῖται καὶ οἱ Τρῶες
 οὕτω δεινὰ πείσονται. </comment>

<comment>
<ref>15.601</ref> Δῆλον δὲ ὅτι παλίωξίς ἐστι, καθὰ καὶ προηρμήνευται, ὅτ’ ἂν ἐξ ὑποστροφῆς διώκωσιν οἱ δεδιωγμένοι. </comment>

<comment>
<ref>15.603 — 6</ref> Ὅτι
 ἐπειδὴ Ζεὺς νήεσσιν ἐπὶ γλαφυρῇσιν ἔγειρεν Ἕκτορα, μεμαῶτα καὶ αὐτόν,
 μαίνετο ὁ Ἕκτωρ ὡς ὅτε Ἄρης ἐγχέσπαλος ἢ ὀλοὸν πῦρ οὔρεσι μαίνηται
 βαθέης ἐν τάρφεσιν ὕλης. </comment>

<comment>
<ref>15.607 — 11</ref> Καὶ οὕτως ἐν δυσὶ γοργαῖς παραβολαῖς ἐμφήνας τὴν ἐκείνου σφοδρότητα ἐκφράζει τὰ κατ’ αὐτὸν εἰς δήλωσιν
 τοῦ πῶς ἐμαίνετο, καί φησιν ἀφλοισμὸς δὲ περὶ στόμα γίνετο, τὼ δέ οἱ ὄσσε
 λαμπέσθην βλοσυρῇσιν ὑπ’ ὀφρύσι, ταῦτα δὴ ἃ καὶ μαινόμενοί τινες ἢ ἄκρως
 θυμούμενοι πάσχουσιν, ἀμφὶ δὲ πήληξ σμερδαλέον κροτάφοισι τινάσσετο
 μαρναμένοιο Ἕκτορος: αὐτὸς γάρ οἱ ἀπ’ αἰθέρος ἦεν ἀμύντωρ Ζεύς. </comment>

<comment>
<ref>15.608 s.</ref>
 Καὶ ὅρα τὸ πήληξ τινάσσετο ἀλλαχοῦ μὲν δηλούμενον ἐν μιᾷ λέξει τῇ κορυθάϊξ καὶ κορυθαιόλος, οἷς ὅμοιον τὸ τριχάϊξ, ἐνταῦθα δὲ διατυπωθὲν περιφραστικῶς τε ἅμα καὶ δεινῶς διὰ τοῦ σμερδαλέον καὶ τοῦ μαρναμένοιο. τὸ
 γὰρ κορυθάϊξ καὶ κορυθαιόλος φοβερὸν οὐδὲν ὑπεμφαίνουσιν ἁπλῶς οὕτω καθ'
 αὑτὰ λεγόμενα. Σημείωσαι δὲ ὅτι καὶ ἐν ταῖς ῥηθείσαις δυσὶ παραβολαῖς, ὃ
 καὶ ἀλλαχοῦ πεποίηται, ἡ μία τῶν παραβολῶν νοητή ἐστιν ἡ ἀπὸ τοῦ Ἄρεος
 — διὸ καὶ πάντῃ ἀνεπεξέργαστος κεῖται, ὅτι μηδὲ ἔστι διασκευάσαι Ἄρην
 μαινόμενον — , ἡ δὲ ἑτέρα αἰσθητή, ἡ τοῦ πυρός. Καὶ ἦν μὲν ἐπεξεργάσασθαι
 κἂν γοῦν ταύτην, καθὰ καὶ ἐν τῇ βῆτα Δία καὶ Ἄρην καὶ Ποσειδῶνα τοὺς ἐν







 
 παραβολῇ ἐπιδραμὼν τὴν κατὰ βοῦν παραβολὴν ὡς αἰσθητὴν διεσκεύασεν,
 οὐκ ἔκρινε δὲ οὐδ’ αὐτὸ δέον εἶναι οἷα καὶ νῦν συνεπιτέμνων τοὺς λόγους τῷ
 καιρῷ. διὸ καὶ συνεξέδραμεν ἡ τοῦ πυρὸς τῇ πρὸ αὐτῆς ἐπιτόμῳ παραβολῇ.
 Ὅρα δὲ καὶ ὅτι ἐκ μείζονος τοῦ Ἄρεος εἰς ἔλαττον κατέβη τὸ πῦρ, καθὰ καὶ
 ἐν τῷ ὥς τε ἠελίου αἴγλη πέλεν ἠὲ σελήνης, καὶ ὅτι τοῖς δεινοτάτοις κατὰ
 τοὺς παλαιοὺς ὁ ποιητὴς τὸν Ἕκτορα εἴκασεν Ἄρεϊ μαινομένῳ καὶ πυρὶ
 ὕλην ἐπινεμομένῳ. ἐφ’ οὗ καὶ αὐτοῦ ἡ τροπὴ τὸ μαίνεσθαι οἰκειοῖ, καθ’ ἣν καὶ
 δόρυ που μαίνεται ἐν παλάμαις, ᾧ συγγενὲς ἀλληγορίας λόγῳ καὶ ὁ ἐγχέσπαλος
 Ἄρης, καθότι ἔγχος Ἄρεϊ παράκειται τῷ ἐκλαμβανομένῳ ἔστιν ὅτε εἰς
 σίδηρον. Ἰστέον δὲ ὅτι συχνὰς ἐφεξῆς ἐρεῖ παραβολάς. Πεπύκνωται γὰρ
 καὶ τοῦτο τὸ χωρίον πολλαῖς καὶ δειναῖς παραβολαῖς πρὸς ἔμφασιν πραγμάτων
 μεγάλων καὶ δεομένων παραβολικῆς διαθέσεως. καὶ ἐν τούτοις μὲν ταῦτα.
 </comment>

<comment>
<ref>15.603 s.</ref> Τὸ δὲ ἔγειρε μεμαῶτα παροιμιωδῶς ἔχει κατὰ τὸ σπεύδοντα
 ὤτρυνεν, ὁ δὲ μάλα μεμαὼς μάλα μενεαίνων μετ’ ὀλίγα λέγεται. </comment>

<comment>
<ref>15.605</ref>
 Τὸ δὲ ἐγχέσπαλος πλεονασμὸν ἔχει τοῦ <rs type="waw">σ1</rs> , ὡς καὶ τὸ θεσπέσιος, θέσκελος,
 θέσφατος. </comment>

<comment>
<ref>15.606</ref> Τὸ δὲ τάρφεσι προπαροξυτόνως ὡς δάσεσι. Καὶ
 ἔστιν αὐτοῦ εὐθεῖα τὸ τάρφος, ὡς δάσος, δηλοῦν, ὡς καὶ ἀλλαχοῦ ἐρρέθη,
 ὕλης πύκνωμα, ἐξ οὗ ἐστι ταρφῆναι, ὅ ἐστι τραφῆναι ζῷα. ἐξ αὐτοῦ δὲ ταρφύς
 ὀξυτόνως ὁ πυκνός, ὡς δασύς, οὗπερ οὐδέτερον τὸ ταρφύ. </comment>

<comment>
<ref>15.607</ref> Ἀφλοισμὸς
 δὲ ὁ ἀφρὸς κατὰ Αἰτωλούς. γίνεται δὲ κατὰ τοὺς παλαιοὺς ἢ ἀπὸ τοῦ ἀφρισμός
 ἀμεταβόλου τοῦ <rs type="waw">ρ</rs> μεταβολῇ καὶ πλεονασμῷ τοῦ <rs type="waw">ο</rs> , ἢ παρὰ τὸ φλέω φλοισμός
 καὶ ἀφλοισμός. ὀξύνεται δέ, διότι τὰ εἰς <rs type="waw">μοσ</rs> ὑπὲρ δύο συλλαβὰς ἔχοντα πρὸ
 τοῦ <rs type="waw">μ</rs> τὸ <rs type="waw">σ</rs> ὀξύνεται: μερισμός, ὁπλισμός. </comment>

<comment>
<ref>15.608</ref> Λάμπεσθαι δὲ ὀφθαλμοὺς
 εἰπὼν ἐσίγησε τὸ πυρί, οὐ μόνον ὡς πολλαχοῦ ῥηθέν, ἀλλὰ καὶ ὅτι οὐκ ἦν
 ἀνάγκη προσθεῖναι καὶ αὐτό. Ἰστέον δὲ ὅτι διὰ τοῦ ἀφλοισμοῦ καὶ τῆς τῶν
 ὀφθαλμῶν βλοσυρᾶς λαμπηδόνος ἔοικεν ὁ ποιητὴς ἐθέλειν καὶ συὶ̈ τὸν Ἕκτορα
 εἰκάσαι, ἢ καὶ ὤκνησεν ἐκτυπώσασθαι αὐτό, ἵνα μὴ ἀχρειώσῃ τὰς ἀνωτέρω








 
 σεμνὰς παραβολὰς τὴν ἐκ τοῦ Ἄρεος καὶ τὴν ἐκ τοῦ πυρός. ἄλλως δέ γε εἰπεῖν,
 μαινομένῳ οἰκεῖον καὶ ὁ ἀφλοισμὸς καὶ τὸ τοὺς ὀφθαλμοὺς λάμπεσθαι. ὃ δὴ
 πάσχειν ὁ Ἕκτωρ ὑπὸ θυμοῦ δοκεῖ. Σημείωσαι δὲ καὶ νῦν τὸ βλοσυρὸν δι'
 ἑνὸς <rs type="waw">σ</rs> γραφόμενον καὶ οὕτω συμβαλλόμενον εἰς δάκτυλον μετρικόν. ὅθεν δὲ ἡ
 τοιαύτη γίνεται λέξις, δηλοῦται ἑτέρωθι. </comment>

<comment>
<ref>15.610</ref> Τοῦ δὲ ἀμύντωρ θέμα
 τὸ ἀμύνω, ἐξ οὗ καὶ κύρια ὁ Ἀμύντας καὶ ὁ Ἀμυνίας. </comment>

<comment>
<ref>15.610 — 2</ref> Ἰστέον
 δὲ καὶ ὅτι θεόθεν ἐπικουρίας καὶ τιμῆς δηλωτικὸν παρῳδηθὲν τὸ αὐτὸς γάρ
 οἱ ἀπ’ αἰθέρος ἦεν ἀμύντωρ θεός, ὅς μιν πλεόνεσσι μετ’ ἀνδράσιν, ὡς προεγράφη,
 τίμα καὶ κύδαινεν. </comment>

<comment>
<ref>15.612 — 4</ref> Ὅτι καὶ ἐνταῦθα μνήμη Ἀχιλλέως εὐμέθοδος
 κεῖται καὶ προαναφώνησις ἀκροατὴν ψυχαγωγοῦσα φιλέλληνα, λέγουσα ὡς
 μινυνθάδιος, καθὰ καὶ αὐτὸ προείρηται, ἔμελλεν ἔσεσθαι ὁ Ἕκτωρ, οἷα
 ἤδη τεθνηξόμενος ὑπὸ τῷ Πηλείδῃ. διὸ καὶ ἐκύδαινεν αὐτὸν ὁ Ζεύς, καθὰ
 καὶ τὸν Ἀχιλλέα, διὰ τὸ ὀλιγοχρόνιον. </comment>

<comment>
<ref>15.615 s.</ref> Ὅτι ὁ Ἕκτωρ ἔθελε
 ῥῆξαι στίχας ἀνδρῶν πειρητίζων, ἤτοι ἀποπειρώμενος, ᾗ δή, τουτέστιν
 ὅπου, πλεῖστον ὅμιλον ὅρα καὶ τεύχε’ ἄριστα, οἷα εἰδώς, ὡς εἰκός, ὅτι
 ἤμειψαν οἱ Ἀχαιοὶ τὰ ὅπλα. διὸ καὶ φιλοτιμεῖται τοῖς ἀρίστοις μάχεσθαι.
 </comment>

<comment>
<ref>15.617 s.</ref> Ἀλλ’ οὐδ’ ὣς δύνατο, φησί, ῥῆξαι, μάλα περ μενεαίνων: ἴσχον
 γάρ, τουτέστιν ἀντεῖχον, πυργηδὸν ἀρηρότες, οἱ Ἕλληνες δηλαδή. Τί
 δέ ἐστι τὸ πυργηδόν, προδεδήλωται, καὶ ἰστέον ὅτι συνεπινοεῖται μὲν τῷ
 πυργηδὸν καὶ λίθων στοιβή, ἐς ὧν οἱ πύργοι. </comment>

<comment>
<ref>15.618 — 22</ref> Ὁ δὲ ποιητὴς ἄλλως
 εἰς ἓν ἀποβλέψας μέγα καὶ οὐδὲ εὐδιάλυτον κατὰ τὸν πύργον φησὶ παραβολικῶς ἀρηρέναι αὐτοὺς ἠύ̈τε πέτρη ἠλίβατος μεγάλη, πολιῆς ἁλὸς ἐγγὺς
 ἐοῦσα, ἥ τε μένει λιγέων ἀνέμων λαιψηρὰ κέλευθα κύματά τε τροφέοντα, τά
 τε προσερεύγεται ἀκτήν ἢ ἀκτῇ, ἢ μᾶλλον, τά τε προσερεύγεται αὐτήν, ὣς
 Δαναοὶ Τρῶας μένον ἔμπεδον οὐδὲ φέβοντο, τουτέστιν οὐχ’ ἁπλῶς ἔμπεδον
 ἀκινητίζοντες ἵσταντο, ἀλλὰ καθότι μόνον οὐκ ἔφευγον. ἄλλως γὰρ κατεπονοῦντο. Ὅρα δὲ τὸ ῥῆξαι δισσευθὲν μὲν διὰ τὸ καίριον, ῥηθὲν δὲ ὡς ἐπὶ
 δεσμοῦ. σύνδεσμος γάρ τις καὶ ὁ συνασπισμός, ὃς διακοπεὶς ῥήγνυσθαι καὶ
 λύεσθαι λέγεται, ἃ δὴ πάθη δεσμοῦ. Δῆλον δέ, ὅτι τὸ ῥῆξαι ἀνδρῶν στίχας
 τὸν ῥηξήνορα συντίθησι. </comment>

<comment>
<ref>15.615</ref> Τοῦ δὲ πειρητίζειν προϋπόκειται τὸ πειρῶ
 πειρήσω πειρητός, ὅθεν πειρητῶ, ὡς ἄτακτος ἀτακτῶ, καὶ κατὰ παραγωγὴν
 πειρητίζω ὁμοίως τῷ πολεμῶ πολεμίζω καὶ τοῖς τοιούτοις. </comment>

<comment>
<ref>15.618</ref> Τὸ δὲ







 
 ἠύ̈τε πέτρη ἐπίτασίς ἐστι τοῦ πυργηδόν ἢ καὶ ἐπιδιόρθωσις. διαλυτὸς μὲν
 γάρ, ὡς ἐρρέθη, ὁ πύργος, ὁ δὲ σκόπελος δυσδιαίρετος διὰ τὸ συνεχές. </comment>

<comment>
<ref>15.619</ref>
 Τὸ δὲ ἠλίβατος οὐ μόνον ἐψίλουν οἱ παλαιοί, καθὰ καὶ ἄλλοθι ἐδηλώθη, ἀπὸ
 τοῦ ἀλιτεῖν, ὅ ἐστιν ἀποτυχεῖν καὶ ἁμαρτεῖν τῆς ἐκεῖ βάσεως, ἀλλά τινες καὶ
 ἐδάσυνον, ἀπὸ τοῦ εἰς τὰ ὑψηλὰ πρῶτα τὸν ἥλιον βαίνειν. τούτοις δὲ οὐ πείθεται
 ἡ παράδοσις. συγκέκοπται δὲ ἡ λέξις: ἠλιτόβατος γὰρ ὤφειλεν εἶναι ὡς ἠλιτόμηνος. Τὸ δὲ μεγάλη δίδωσι καὶ πλάτος πολὺ συνεπινοεῖσθαι τῷ ὕψει τῆς
 ῥηθείσης πέτρας. Τὸ δὲ ἁλὸς ἐγγύς οὐχ’ ἁπλῶς τέθειται, ἀλλὰ διότι ἐχρῆν
 τοιαύτῃ πέτρᾳ εἰκάσαι τοὺς πρὸς τῇ θαλάττῃ μένοντας Ἕλληνας. </comment>

<comment>
<ref>15.620</ref>
 Λιγὺς δὲ οὐ μόνον ἐπὶ ῥήτορος ὡς τὸ λιγὺς ἀγορητής, ἀλλὰ καὶ ἁπλῶς ἐπὶ
 φωνῆς ὀξείας, ὅθεν καὶ λιγεῖς ἄνεμοι καὶ μάστιξ λιγυρὰ καὶ λιγαίνειν οὐ μόνον
 τὸ ῥητορικῶς ὑμνεῖν ἀλλὰ καὶ τὸ ὀξέως φωνεῖν, ὥς που καὶ Πύλιοι κήρυκες
 ἐλίγαινον. Τὸ δὲ λαιψηρὰ κέλευθα συγκροτεῖ τοὺς εἰπόντας ποδήνεμον
 καὶ ἀελλόπουν τὸ ποδῶκες. </comment>

<comment>
<ref>15.621</ref> Τροφέοντα δὲ κύματα ἢ τροφόεντα,
 γράφεται γὰρ διχῶς, τὰ μεγάλα καὶ εὐτραφῆ, ἢ τὰ εὐπαγῆ καὶ στερεὰ ἐκ τοῦ
 προδεδηλωμένου τρέφω, ἐξ οὗ καὶ τροφή, ἡ τὸ σῶμα συμπηγνύουσα. μετ'
 ὀλίγα δὲ ἀνεμοτρεφὲς ἐρεῖ κῦμα, προστιθεὶς δηλαδὴ καὶ ὑφ’ οὗ αἰτίου τὰ
 κύματα τρέφονται: ὑπ’ ἀνέμου γάρ. </comment>

<comment>
<ref>15.623</ref> Ὅτι Ἕκτωρ λαμπόμενος
 πυρὶ πάντοθεν ἔνθορεν ὁμίλῳ. Καὶ ὅρα νῦν τὸ πυρὶ λαμπόμενος τολμηρῶς
 ῥηθὲν καὶ ἐπιφωνηματικῶς. πυρὶ δὲ λάμπεται ἢ διὰ τὴν τῶν ὅπλων λαμπρότητα,
 οἷόν τι καὶ ἐπὶ Διομήδους προελέχθη καὶ ἐπὶ τοῦ Ἀχιλλέως δὲ ῥηθήσεται,
 ἢ μᾶλλον αὐτόχρημα πυρὶ λέγει τῷ κομιζομένῳ εἰς καῦσιν τῶν νηῶν. πολλοὶ







 
 γὰρ οἱ κομίζοντες, ἐξ ὧν δώδεκα πυρφόρους ὁ Αἴας ἀνελεῖ. Ἴσως δὲ πυρὶ πάντοθεν λάμπεσθαι λέγεται διὰ τὸ καὶ αὐτὸν δέμας πυρὸς μάχεσθαι καὶ διὰ τὸ
 πανταχόθεν περὶ αὐτὸν καυστειρὰν μάχην εἶναι κατὰ τὸ πάντῃ γάρ σε περὶ
 στέφανος πολέμοιο δέδῃε. </comment>

<comment>
<ref>15.624 — 28</ref> Καὶ σημείωσαι ὅτι καιρίως δυνάμενος
 ἐνταῦθα ὁ ποιητὴς παραβολῇ χρήσασθαι τῇ ἀπὸ πυρὸς ἢ πυρώδους τινὸς οὐ
 διέκρινεν οὕτω ποιῆσαι, ὁρμηθεὶς δὲ ἄλλως ἐκ τοῦ, ὡς ἐρρέθη, ἔνθορεν ὁμίλῳ,
 ἐπάγει παραβολὴν ταύτην ἐν δ’ ἔπεσεν ὡς ὅτε κῦμα θοῇ ἐν νηὶ̈ πέσῃσι
 λάβρον ὑπαὶ νεφέων ἀνεμοτρεφές: ἣ δέ τε πᾶσα, ἤγουν ὅλη, ἄχνῃ ὑπεκρύφθη,
 ἀνέμοιο δὲ δεινὸς ἀήτης ἱστίῳ ἐμβρέμεται, τρομέουσι δέ τε φρένα ναῦται
 δειδιότες, τυτθὸν γὰρ ὑπ’ ἐκ θανάτοιο φέρονται. Κίνδυνον δὲ ναυτικὸν ἐξέφρασεν ἡ παραβολή. Ἔνθα ὅρα ὅπως τῷ πράγματι συνεκτραχύνει συνήθως τὴν
 φράσιν ὁ ποιητὴς τραχείαις καὶ δυσεκφωνήτοις πολλαῖς χρησάμενος
 λέξεσιν, ἐν αἷς καὶ τὸ ὑπεκρύφθη, δύσφωνον ὂν καὶ αὐτό, καθὰ καὶ τὸ ἐβλάφθη
 καὶ ὅσα τοιαῦτα. </comment>

<comment>
<ref>15.629</ref> Δοκεῖ δ’ ἐν τῇ εἰρημένῃ παραβολῇ καιριώτατα
 παρειλῆφθαι καὶ ἡ ἄχνη, ὡς δηλοῖ ἐν τῇ ἀποδόσει τὸ ὣς ἐδαί̈ζετο θυμὸς
 ἐνὶ στήθεσσιν Ἀχαιῶν. οὐ γὰρ μόνον ἔτρεμον οἱ Ἀχαιοὶ κατὰ ἱστίον, ἐν
 ᾧ βρέμει ἀήτης, ἀλλὰ καὶ κατὰ τὴν λεπτομέρειαν τῶν κατὰ τὴν ἄχνην ὑδατίων
 ἐδαί̈ζοντο εἰς μερίμνας μυρίας. </comment>

<comment>
<ref>15.624</ref> Τὸ δὲ ἐμπεσεῖν βίαν καὶ νῦν δηλοῖ
 καὶ ἰσχὺν καὶ ἐνέργειαν ἐπί τε ἀνδρὸς ἐπί τε κύματος, ὃ καὶ ἐπεισπεσεῖν λέγεται.
 </comment>

<comment>
<ref>15.625</ref> Λάβρον δὲ καὶ νῦν συνήθως διὰ τοῦ <rs type="waw">β</rs> τὸ λίαν βαρύ. Οὕτω δὲ καὶ
 λάβρος ἄνεμος διὰ τοῦ <rs type="waw">β</rs> , ὡς λίαν βαρύνων, εἰ καί τινες ἐπιθυμοῦσι γράφειν
 αὐτὸν διὰ τῆς <rs type="waw">αυ</rs> διφθόγγου παρὰ τὴν αὔραν, καὶ ὁ λαβραγόρας δὲ διὰ τοῦ <rs type="waw">β</rs> ,
 οὐχ’ ἧττον δὲ τούτων ὁ λάβραξ διὰ τὸ λίαν βορόν. Ἡ μέντοι δημοσία ὁδός,








 
 λαῦρα λεγομένη ἐν Ὀδυσσείᾳ, ἐστέρηται ἀναγκαίως τοῦ <rs type="waw">β</rs> διὰ τὸ ἐπένθεσιν
 Αἰολικὴν ἔχειν τοῦ <rs type="waw">υ</rs> . σύγκειται γὰρ ἐκ τοῦ λαὸν ῥέειν δι’ αὐτῆς. τοιούτῳ
 δὲ λόγῳ καὶ γυνὴ σκωπτικῶς λέγεται σποδησιλαῦρα, ἡ ἐν δημοσίαις λαύραις
 ἀναφανδὸν σποδουμένη ὡς χαμαιτύπη. Τοῦ δὲ ὑπαὶ νεφέων διασαφητικὸν
 τὸ ἀνεμοτρεφές. ἄλλως γὰρ οὐκ ἂν εἴη κῦμα ἐκ νεφῶν, εἰ μὴ δι’ ἀνέμου, κἂν
 αὐτὰ εἴπῃ τις τὰ κωφὰ κύματα. Ἔχει δὲ ὁ λόγος καὶ διαστολὴν πρὸς κύματα,
 ὅσα τε μὴ ἄνωθεν ἀλλὰ τυφωνικοῖς κάτωθεν ἀνεγείρονται πνεύμασι, καὶ ὅσα
 ποιοῦσιν ἄμπωτιν. Ἀνεμοτρεφὲς δὲ ἀλλαχοῦ μὲν ἔγχος, νῦν δὲ κῦμα ἀνεμοτρεφές, ὃ ἀνέμῳ τρέφεται, ὅ ἐστι πήγνυται, συνίσταται, αὔξεται. ἀλλαχοῦ δὲ
 τρόφι κῦμά φησι διὰ τὴν αὐτὴν αἰτίαν οἱονεὶ τὸ ἀνέμου τρόφιμον. Ἕτεροι δὲ
 ἀνεμοτρεφὲς τὸ εὔτονον λέγουσι. Σιμωνίδης γοῦν, φασί, κατὰ τοῦτο τὸ σημαινόμενον πύλας ἀνεμοτρεφέας λέγει, τὰς εὐτόνους δηλαδή. </comment>

<comment>
<ref>15.626</ref> Περὶ
 δὲ ἄχνης πολλαχοῦ εἴρηται. Ἀήτης δὲ ἀνέμου ἡ πνοή. ἔφη δὲ καὶ πρὸ τούτου
 ἀργαλέων ἀνέμων ἀήτας, ἡ δὲ χρῆσις πολλὴ καὶ παρὰ Ἡσιόδῳ. Ἰστέον δὲ
 ὡς ἐνταῦθα μὲν τὸ δεινὸς ἀήτης γένος ἀρσενικὸν ὑποβάλλει νοεῖν, ἐν δὲ τῷ
 ἀνέμοιό τε δεινὰς ἀήτας θηλυκῶς ἡ φράσις ἔχει. </comment>

<comment>
<ref>15.627</ref> Τὸ δὲ ἐμβρέμεται
 καὶ κατ’ ἐνέργειαν ἀλλαχόθι προφέρεται. δῆλον δὲ ὡς ἐμπεσὼν ἄνεμος ἱστίῳ,
 καθὰ καὶ κῦμα νηί̈, εἶτα καὶ ἐμβρέμεται. Τὸ δὲ τρομέουσι φρένα διέσταλται
 τοῦ κατὰ σῶμα τρόμου. </comment>

<comment>
<ref>15.628</ref> Σημείωσαι δὲ καὶ ὅτι Ὅμηρος μὲν ἀορίστως
 φησὶ τοὺς ναυτιλλομένους τυτθὸν ὑπ’ ἐκ θανάτοιο φέρεσθαι, Ἀνάχαρσις δὲ
 καὶ δακτύλοις μετρεῖ τὸ διάστημα, ὃς ἐρωτήσας ἐν τῷ πλέειν, ὁπόσον ἐστὶ
 πάχος τῶν σανίδων τοῦ τῆς νηὸς ἐδάφους, καὶ μαθὼν ὡς τοσοίδε δάκτυλοι,
 ἔφη ὅτι τόσον καὶ τοῦ θανάτου ἀπέχομεν. Ἄρατος δὲ τὸ Ὁμηρικὸν παραφράζων
 φησὶν ὀλίγον δὲ διὰ ξύλον Ἄϊδ’ ἐρύκει. Ἰστέον δὲ ὅτι τὸ φέρονται κυριολεκτικῶς εἶπεν ἐπὶ ναυτιλλομένων. φέρει γὰρ καὶ ἡ ναῦς τὰ ἔνδον αὐτῆς. ἐκ
 τούτου δὲ τοῦ ῥήματος καὶ φόρτος νηὸς ὁ καὶ γόμος, οὗ καὶ αὐτοῦ χρῆσις παρὰ
 τοῖς παλαιοῖσ </comment>

<comment>
<ref>15.629</ref> Ὅρα δὲ καὶ ὡς ἡ τῆς παραβολῆς ἀπόδοσις καινοτέρα
 καὶ οὐ πάνυ συνήθης ἐστίν. ἤρξατο μὲν γὰρ ἐκ τοῦ ἐνεργοῦντος Ἕκτορος,
 εἰπών: ἐνέπεσε τῷ ὁμίλῳ ὡς κῦμα νηί̈, ἀπέδωκε δὲ πρὸς τὸν πάσχοντα ὅμιλον,







 
 φησὶ γὰρ ὣς ἐδαί̈ζετο θυμὸς Ἀχαιῶν. πῶς δὲ ἐδαί̈ζετο, εἴρηται. </comment>

<comment>
<ref>15.630</ref>
 Ὅτι καὶ ἑτέραν παραβολὴν ὁ ποιητὴς ἐπιπλέκων ἐκ λέοντος ἀπειρίαν ἐν αὐτῇ
 αἰτιᾶται νομέως νέμοντος πολλὰς βοῦς ἐν μεγάλῳ ἕλει, ὃς πρωτόπειρος ὢν
 τοῦ βουκολεῖν ἀεὶ πρώταις καὶ ὑστάταις βουσὶν ἕπεται καὶ οὐ περιέρχεται
 κύκλῳ τὸ βουκόλιον, οἷα οὔπω σάφα, ἤγουν ἐμπείρως, εἰδὼς θηρὶ μάχεσθαι,
 διὰ κυνῶν τυχὸν ἐπαφέσεως ἢ δᾴδων προέσεως, ὥς φασιν οἱ παλαιοί. ὅθεν
 ὁ λέων ἐν μέσαις ὁρμήσας ποιεῖ τὸ ἴδιον. </comment>

<comment>
<ref>15.630 — 9</ref> Ἡ δὲ Ὁμηρικὴ τῆς
 παραβολῆς φράσις τοιαύτη ἐπισυναφθείσης εὐθὺς τῇ ἀπὸ τοῦ κύματος αὐτὰρ
 ὅ γ’ ὥς τε λέων ὀλοόφρων βουσὶν ἐπελθών, αἳ ῥά τ’ ἐν εἱαμενῇ ἕλεος μεγάλοιο
 νέμονται μυρίαι, ἐν δέ τε τῇσι νομεὺς οὔ πω σάφα εἰδὼς θηρὶ μαχέσασθαι
 ἕλικος βοὸς ἀμφὶ φονῇσιν. ἤτοι ὃ μὲν πρώτῃσι καὶ ὑστατίῃσι βόεσσιν αἰὲν
 ὁμοστιχάει, ὃ δέ τ’ ἐν μέσσῃσιν ὀρούσας, βοῦν ἔδει, αἳ δέ τε πᾶσαι ὑπέτρεσαν:
 ὣς τότ’ Ἀχαιοὶ θεσπεσίως ἐφόβηθεν καὶ οὐ κατ’ ἀνθρωπίνην ἀκολουθίαν,
 ὑφ’ Ἕκτορι καὶ Διὶ̈ πατρὶ πάντες, ὁ δὲ ἕνα τινὰ ἔπεφνε, τὸν ἐφεξῆς ῥηθησόμενον, Κοπρῆος φίλον υἱόν, Μυκηναῖον Περιφήτην. Πρὸς ὃ δὴ καὶ μόνον,
 ἤγουν πρὸς τὸ ἐκ πολλῶν τρεσάντων ἕνα φονευθῆναι, εἴληπται ἡ παραβολή,
 καθὰ δηλοῖ ἡ ἀπόδοσις. τῶν γὰρ λοιπῶν αὐτῆς τὰ πλείω ἀγλαί̈αν ἄλλως ἔχει 
 παραβολῇ πρέπουσαν καὶ πολυπειρίαν καὶ ἐντέλειαν συνήθη παραβολικήν.
 Οὐ γὰρ δήπου διὰ νομέως ἀπειρίαν οἱ Ἀχαιοὶ φεύγουσιν, ἀλλ’ ἐπικειμένου
 Διός. Σημείωσαι δὲ ὅτι οὐκ εὐσύντακτος ἡ τοιαύτη παραβολή, ἀλλὰ δυσαπόδοτος καὶ καινοπρεπής. ἀρξάμενος γὰρ ἀπὸ εὐθείας αὐτὰρ ὅ γε, ἤγουν
 ὁ Ἕκτωρ, ὥς τε λέων ὀλοόφρων βουσὶν ἐπελθών καὶ τὰ ἑξῆς, ὡς ἐξετέθη,
 οὐκ ἀπέδωκε συνήθως οἷον: ὣς ὁ Ἕκτωρ ἐποίησε τάδε, ἀλλ’ ἀνακολούθως
 πρὸς τοὺς Ἀχαιούς, οὓς εἴκασε φευγούσαις βουσίν, ἐποίησε τὴν ἀπόδοσιν,
 εἰπὼν ὣς τότε Ἀχαιοὶ θεσπεσίως ἐφόβηθεν. εἰδὼς δὲ ὡς οὐ πάνυ ὀρθῶς
 ἀπέδωκεν, ἐμηχανήσατο παραμυθίαν, ἐπαγαγὼν εὐθὺς τὸ ὑφ’ Ἕκτορι καὶ
 Διὶ̈ πατρί. ὅθεν λαβὼν ἀφορμὴν εἶπε καὶ τὴν κατὰ φύσιν ἀπόδοσιν τὸ ὃ
 δ’ οἶον ἔπεφνε τὸν δεῖνα, ἵνα εἴη τὸ σχῆμα τῆς παραβολῆς τοιοῦτον: καθὰ
 λέων βουσὶν ἐπελθὼν ἁρπάζει τινὰ μίαν, αἱ δὲ λοιπαὶ πᾶσαι ὑπέτρεσαν, οὕτως
 τότε Ἀχαιοὶ μὲν πάντες ἐφόβηθεν ὑφ’ Ἕκτορι καὶ Διί̈, ὁ δὲ Ἕκτωρ ἕνα
 τὸν δεῖνα ἔπεφνεν. Ἰστέον δὲ ὅτι τὸ μὴ εὐσύντακτον τῆς ῥηθείσης παραβολῆς
 γέγονε διὰ τὸ μιᾶς αὐτῆς δύο ἀποδόσεις κεῖσθαι, μίαν περὶ Ἀχαιῶν, καὶ
 μίαν περὶ Ἕκτορος. ὧν φυσικωτέρα ἦν εὐτάκτως ἡ τοῦ Ἕκτορος. διὸ καὶ







 
 ὕστερον αὐτὴν ἐταμιεύσατο, ἵνα δι’ αὐτῆς ὁ λόγος συνεχισθεὶς ὕφος ἓν γένηται.
 σκοπὸν γὰρ ἔθετο εἰπεῖν ἔπαινον τοῦ ῥηθέντος Κοπρείδου Περιφήτου καὶ
 ἀπ’ αὐτοῦ φυλάξαι τὴν εὔτακτον ἀκολουθίαν τῆς ἱστορίας. διὸ καί, ἵνα μὴ
 περικόψῃ τὴν τοιαύτην τοῦ λόγου ἁρμονίαν ἡ τῶν φοβηθέντων Ἀχαιῶν ἀπόδοσις, τίθησι πρῶτον αὐτήν, εἶτα μεταβὰς εἰς τὴν κατὰ τὸν Ἕκτορα φυλάσσει
 τὴν ἱστορικὴν συνέχειαν. Εἰ δέ τις εἴποι καὶ ἐπίτηδες τῇ τῶν πραγμάτων
 ἄρτι καινότητι τὴν ποιητικὴν συνεξομοιωθῆναι φράσιν καὶ δεινωθῆναι πλέον
 τοῦ συνήθους ὡς οἷον ἐνθουσιῶντος Ὁμήρου μεγαλοπρεπέστερον, εἴποι ἂν
 οὐκ ἀπροσφυῶς. Ὅρα δὲ καὶ ὅτι ἐν τῇ ῥηθείσῃ παραβολῇ σχῆμα κεῖται Ὁμήρῳ
 σύνηθες, δύο πραγμάτων προϋποκειμένων ἡ πρὸς τὸ δεύτερον ἀπάντησις.
 Εἰπὼν γὰρ ὡς δὲ λέων μίαν βοῦν ἐσθίει, αἱ δὲ λοιπαὶ φεύγουσιν, οὐκ ἀπήντησε
 πρῶτον πρὸς τὸ πρῶτον, εἶτα πρὸς τὸ δεύτερον, ἵνα ἦν ὡς ὁ μὲν Ἕκτωρ ὁ
 οἱονεὶ λέων ἕνα ἐφόνευσεν, οἱ δὲ λοιποὶ Ἀχαιοὶ οἱ ὡσανεὶ βόες πάντες ἔφυγον,
 ἀλλ’ ἀνάπαλιν εἶπεν ἐκ τῶν δευτέρων ἀρξάμενος οὕτως: Ἀχαιοὶ μὲν οἱ βόες
 ἔφυγον, ὁ δὲ λέων Ἕκτωρ ἀνεῖλεν ἕνα τινά. Σημείωσαι δ’ ἐν τοῖς τόποις
 τούτοις καὶ ὅτι μέλλων ἤδη τοὺς Ἀχαιοὺς ὁ ποιητὴς τρέψασθαι καὶ εἰς αὐτὸ
 τὸ τοῦ κακοῦ ἄκρον ἐλθεῖν συχνὰ μέμνηται τοῦ Διός, καταβάλλων οὕτω τὴν
 τοῦ Ἕκτορος ἀρετήν, ὡς οὐκ οἴκοθεν ἐνεργοῦντος ἀλλ’ ἑτέρωθεν ἔχοντος τὸ
 ἐνδόσιμον, εἰ καὶ ἄλλως ἀποσεμνύνει αὐτὸν ὡς θεοφιλῆ. Φησὶν οὖν ὑφ'
 Ἕκτορι καὶ Διὶ̈ πατρί, καὶ αὐτὸς ἀπ’ αἰθέρος ἦν ἀμύντωρ Ζεύς, καὶ Ζεὺς
 αὐτὸς ἐποτρύνει καὶ ἀνώγει, καὶ τὸ μεῖζον Ζεύς, μετ’ ὀλίγα, ὦρσεν ὀπίσω,
 ἢ ὦσε χειρὶ μάλα μεγάλῃ, ὡς μὴ μόνον τὸν τοῦ Διὸς νόον, ὡς προερρέθη,
 πρὸς τοῦ Ἕκτορος εἶναι, ἄλλα καὶ αὐτὸ τὸ σωματικόν, δι’ οὗ ὄρνυται ἢ
 ὠθεῖται εἰς μάχην ὁ Ἕκτωρ. ὃν καὶ προτίθησι τοῦ Διὸς ἐνταῦθα ἢ ἁπλῶς
 οὕτω κατὰ τὸ παρατυχὸν ἢ καὶ κατ’ ἐπιτήδευσιν ἐν τῷ ὑφ’ Ἕκτορι καὶ Διί̈.
 </comment>

<comment>
<ref>15.630</ref> Ὅρα δὲ τὸ ὀλοόφρων λέων ἀντὶ ἁπλοῦ τοῦ ὀλοός γλυκέως ῥηθὲν
 κατὰ ἀφέλειαν. ἄλλως γὰρ ἀνθρώπων τὸ φρονεῖν ὀλοά, οὐ μὴν κυρίως καὶ
 θηρίων ἅπερ οὐ φρονοῦσι. Τὸ δὲ βουσὶν ἐπελθών ἀντὶ τοῦ κατὰ βοῶν ἐλθών.
 μάχιμος ἄρα κἀνταῦθα λέξις τὸ ἐπελθεῖν, ἔστι δὲ οὗ κοινότερον καὶ τὸ ἁπλῶς
 ἐλθεῖν σημαίνει. </comment>

<comment>
<ref>15.631</ref> Τίς δὲ ἡ εἱαμενή, προδεδήλωται καὶ αὐτό, ἔνθα
 ἐφάνη ὡς ὁ ὑγρὸς τόπος καὶ φυτῶν ἀναδοτικός, ὡς μὲν ὑγρὸς ἀπὸ τοῦ ῥέειν








 
 ἐτυμολογεῖται οἱονεὶ ῥειαμένη τις ὤν, ὡς δὲ σύμφυτος ἀπὸ τοῦ ἕω, τὸ ἀναδίδωμι.
 οἱ δὲ παλαιοί φασι καί, ὅτι εἱαμεναὶ λειμῶνες, νομαὶ τεναγώδεις, ὅθεν ἂν
 ποταμὸς ὑποχωρήσῃ. Ἕλος δὲ μέγα διὰ τὰς μυρίας βοῦς ἔφη τὰς περὶ αὐτό.
 αὗται δὲ μυρίαι ἀναλόγως τῷ Ἀχαιϊκῷ στρατεύματι, περὶ οὗ ἡ παραβολή.
 </comment>

<comment>
<ref>15.631 s.</ref> Τὸ δὲ νέμονται καὶ τὸ νομεύς τρόπον ποιοῦσιν ἐτυμολογικόν.
 νομεὺς δὲ νῦν ὁ βουκόλος ὀνόματι γενικῷ. δῆλον γὰρ ὡς ἡ λέξις αὕτη ἐπί τε
 ποιμένος καὶ αἰπόλου καὶ συφορβοῦ καὶ βουκόλου λέγεται. </comment>

<comment>
<ref>15.634</ref> Τὸ δὲ
 ἦτοι ὃ μέν, ἤγουν ὁ μὲν δὴ νομεύς, πρώταις καὶ ὑστάταις βουσὶν ὁμοῦ στείχει ἐπεμβλητική ἐστιν ἐπανάληψις τοῦ νομέως. </comment>

<comment>
<ref>15.635 s.</ref> Μεθ’ ἣν κατὰ
 ἀκολουθίαν μερισμοῦ τοῦ κατὰ τὸν <rs type="waw">μεν</rs> σύνδεσμον ἐπαναλαβὼν τὴν ἀρχὴν
 τῆς τοῦ λέοντος παραβολῆς καὶ εἰπὼν ὃ δ’ ἐν μέσαις ὀρούσας, ὃ ταὐτόν ἐστι
 τῷ βουσὶν ἐπελθών, ἐπάγει τὸ ἀκόλουθον τῷ λέοντι ῥῆμα βοῦν ἔδει,
 ἵνα καταστήσῃ τὸ πᾶν οὕτως, ὡς λέων βουσὶν ἐπελθὼν μυρίαις μίαν τινὰ βοῦν
 ἔδει. Τὰς βόας δὲ εἰπεῖν Ἰώνων διαλέκτου ἐστί. Τὸ δὲ πρώτῃσι καὶ ὑστατίῃσι
 καὶ βόεσσι καὶ μέσσῃσι κάλλος ποιοῦσι ταῖς παρισώσεσιν. εἰ δὲ μὴ ἐχρῆν ἐν
 σκυθρωποῖς ἁβρῶς λαλεῖν, ἀλλὰ τεχνικόν ἐστιν ἄλλως ἀκροατὴν ἀγωνιῶντα
 τοῖς γοῦν τοιούτοις παραμυθεῖσθαι, μὴ καὶ κλείσῃ τὰς ἀκοὰς οὔτε πραγματικῶς
 διαχεόμενος καὶ μηδὲ φραστικῇ χάριτι δεξιούμενος. διὸ καὶ μετ’ ὀλίγα τὴν
 βαρυτάτην μάχην οὕτως ὡραί̈ζει ἑπτὰ παρίσοις ὁμοίοις χρώμενος ἐν στίχοις
 δυσὶ καὶ ἑτέροις ἑπτὰ ἐφεξῆς ἐν δυσὶν ἔπεσι κατὰ πτῶσιν οὐδετέραν εὐθεῖαν
 πληθυντικήν. </comment>

<comment>
<ref>15.635</ref> Τοῦ δὲ ὁμοστιχάει, τουτέστι συνοδεύει, προϋπάρχει
 τὸ στιχῶ, οὗ θέμα τὸ στείχω, οἷς ὅμοιον καὶ τὸ στείβω στιβῶ, ἐξ οὗ εὐστίβητος
 καὶ ἀστίβητος. </comment>

<comment>
<ref>15.636</ref> Τὸ δὲ ὑπέτρεσαν καὶ τὸ ἐφόβηθεν εἰς ταὐτὸν ἐν
 τοῖς ῥηθεῖσιν ἄγεται. </comment>

<comment>
<ref>15.637</ref> Τὸ δὲ καὶ Διὶ̈ πατρί διὰ σαφήνειαν κεῖται







 
 τοῦ θεσπεσίως φόβηθεν. εἰ γὰρ ὑπὸ Διὶ̈ ἔφυγον, θεσπεσίως ἄρα ἔφυγον, ὡς
 θεόθεν ἐμπεσόντος τοῦ πάθους. οὕτω δὲ καὶ νέφος ἀχλύος θεσπέσιον ἐν τοῖς
 ἑξῆς ἐρεῖ. Συνήθης δὲ φράσις Ὁμήρῳ τὸ ὑφ’ Ἕκτορι καὶ Διί̈ συντάσσειν
 εἰωθότος δοτικῇ τὴν <rs type="waw">ὑπο</rs> πρόθεσιν. </comment>

<comment>
<ref>15.639 s.</ref> Ὅτι ὁ Κοπρεὺς τὰς ἀγγελίας
 τῶν ἄθλων ἐκ τοῦ Εὐρυσθέως ἐκόμιζε τῷ Ἡρακλεῖ. τούτου υἱὸς ὁ προσεχῶς
 εἰρημένος Περιφήτης, ἀνὴρ ἀγαθός. </comment>

<comment>
<ref>15.641 — 3</ref> Φησὶ γὰρ τοῦ γένετ’ ἐκ
 πατρὸς πολὺ χείρονος υἱὸς ἀμείνων, οὐ κατά τι ἕν, ἀλλὰ παντοίην ἀρετήν,
 ἠμὲν πόδας ἠδὲ μάχεσθαι, ὅπερ ἐπὶ Ἀντιλόχου ἐν ἀκεραίῳ στίχῳ εἶπεν. ἔτι
 δέ φησι καὶ νόον ἐν πρώτοισι Μυκηναίων ἐτέτυκτο. </comment>

<comment>
<ref>15.644 — 51</ref> Τοῦτον
 τὸν Περιφήτην ἀναιρεῖ Ἕκτωρ δυστυχήσαντα. στρεφθεὶς γὰρ μετόπισθεν
 ὑπ’ ἀσπίδος ἄντυγι πάλτο, ἣν φορέεσκε ποδηνεκὲς ἕρκος ἀκόντων. τῇ ὅ γε,
 ἤγουν ταύτῃ οὗτος, ἐνιβλαφθεὶς πέσεν ὕπτιος. Ἕκτωρ δ’ ὀξὺ νόησε, θέων
 δέ οἱ ἄγχι παρέστη, στήθεσι δ’ ἐν δόρυ πῆξε, φίλων δέ μιν ἐγγὺς ἑταίρων
 κτεῖνεν. ὃ δὴ περιπαθέστατον, εἰ πρὸ τῶν ἑαυτοῦ κτεινόμενος οὐκ εἶχε πρὸς
 οὐδενὸς ἐπικουρίαν. </comment>

<comment>
<ref>15.651 s.</ref> Φησὶ γὰρ οἳ δ’ οὐκ ἐδύναντο καὶ ἀχνύμενοί
 περ ἑταίρου χραισμεῖν. διὰ τί; αὐτοὶ γὰρ μάλα δείδισαν Ἕκτορα δῖον.
 </comment>

<comment>
<ref>15.641</ref> Ὅρα δὲ ἐν τούτοις καλὸν ἐν ἀνθρώποις σπάνιον. παῦροι γὰρ παῖδες
 ἀρείονες πατέρων, ὧν παίδων εἷς καὶ ὁ Περιφήτης οὗτος. Οἱ μέντοι πλέονες
 κακίους κατὰ τὸν εἰπόντα. διὸ εὐφυῶς καὶ ὁ κωμικὸς Ἀντιφάνης εἰπεῖν λέγεται,
 ὅτι τὸν ταὼν ὡς ἅπαξ τις ζεῦγος ἤγαγε σπάνιον ὂν χρῆμα, πλείους εἰσὶ νῦν
 τῶν ὀρτύγων. χρηστὸν δὲ ἄνθρωπον, ἐάν τις ἕνα μόνον ζητῶν ἴδῃ, ὄψετ’ ἐκ
 τούτου πονηροὺς πέντε παῖδας γεγονότας. Ὁ δ’ αὐτὸς ῥήτωρ τοὺς ταὼς
 ἐπαινῶν φησιν ἐν Ἀθήναις γλαῦκες, ἐν δὲ Κύπρῳ πέλειαι διάφοροι, ἡ δ’ ἐν
 Σάμῳ Ἥρα τὸ χρυσοῦν ὀρνίθων γένος τοὺς καλλιμόρφους καὶ περιβλέπτους
 ταῶς. </comment>

<comment>
<ref>15.642</ref> Ὅρα δὲ ἐν τῷ ἠμὲν πόδας ἠδὲ μάχεσθαι ἀπαρεμφάτου
 ῥήματος συγγένειαν πρὸς ὄνομα. ὡς γὰρ ταὐτὸν ἠμὲν δραμεῖν ἠδὲ μάχεσθαι,
 οὕτω καὶ ἠμὲν πόδας ἠδὲ μάχην. </comment>

<comment>
<ref>15.639 s.</ref> Ἰστέον δὲ ὅτι τὸν Εὐρυσθέα μὴ








 
 ἐθελήσας κακολογῆσαι ὁ ποιητὴς ἄνακτα εἶπε. Διττὴ γὰρ ἐνταῦθα γραφή
 ὃς Εὐρυσθῆος ἀέθλων ἄγγελος ἦν δηλαδὴ τῷ μεγάλῳ Ἡρακλεῖ, καὶ ὃς
 Εὐρυσθῆος ἄνακτος. Ἔτι ἰστέον καί, ὅτι τὸ ἀγγελίας ἐκόμιζε ποιητικώτερον ἔφρασεν ἀγγελίης οἴχνεσκεν, ἤγουν χάριν ἀγγελίας ἢ ἐν ἀγγελίαις
 ἤρχετο τῷ Ἡρακλεῖ. </comment>

<comment>
<ref>15.642</ref> Καὶ ὅτι τὸ παντοίην ἀρετήν, ἢ παντοίας
 ἀρετάς, ἠμὲν πόδας ἠδὲ μάχεσθαι, ἤγουν ποδῶν καὶ μάχης, ὡς προείρηται,
 ἢ τῆς κατὰ πόδας καὶ τῆς κατὰ τὸ μάχεσθαι, εἴδη πολλὰ αἰνίττεται εἶναι
 ποδῶν καὶ μάχης, τῶν μὲν τὸ ἅλλεσθαι, τὸ θέειν, τὸ ἐξαρκεῖν πεζοποροῦντα
 καὶ εἴ τι ἄλλο, τῆς δὲ τὸ λοχᾶν, τὸ ἀμφαδὸν ἀντιβαίνειν, τὸ δορατίζειν, τὸ
 ὀϊστεύειν καὶ τἄλλα </comment>

<comment>
<ref>15.639</ref> Καὶ ὅτι ὁ Κοπρεὺς ἱστορίαν ἴσως ἔχει τινὰ
 αἰτίαν τῆς κλήσεως. ἄλλως γὰρ οὐκ ἂν εἴη εὐπρεπὲς ὄνομα. καὶ ὅτι δόξοι
 ἂν γῆς ἐπιμελητὴς εἶναι, ἣν καθ’ Ὅμηρον εἰπεῖν κοπρήσσουσιν ἄνθρωποι,
 καὶ ὅτι Κοπρῆος φίλον υἱὸν ἐρεῖ ἄν τις ἀστείως ποτὲ καὶ μύκητα, ἤγουν ἀμανίτην, ὃν χρηστὸν φαγεῖν φύει κόπρος. </comment>

<comment>
<ref>15.644</ref> Καὶ ὅτι κῦδος ὑπέρτερον
 ὡς οἷον οὐράνιον δοθῆναι λέγει τῷ Ἕκτορι ἀνελόντι τὸν Περιφήτην. </comment>

<comment>
<ref>15.645</ref>
 Καὶ ὅτι τὸ ὑπ’ ἀσπίδος ἄντυγι πάλτο ἀντὶ τοῦ προσέκρουσε, προσέπταισε,
 διὰ τὸ αὐτῆς ποδηνεκές. </comment>

<comment>
<ref>15.646</ref> Τὸ δὲ φορέεσκε δηλοῖ μὴ θώρακι μόνον
 ἁρμόττειν τὸ φορεῖν, ὡς οὐ πρὸ πολλοῦ ἐρρέθη, ἀλλὰ καὶ ἀσπίδι ὡς βασταζομένῃ. Τὸ δὲ ποδηνεκὲς ἕρκος διὰ μετρικὸν δάκτυλον ἐτέθη, μᾶλλον μὲν
 οὖν διὰ καινότητα φράσεως. ἄλλως γὰρ πρὸς τὴν ἀσπίδα ἦν ἄν, ἵνα ἔφη ἣν
 ἐφόρει ποδηνεκῆ. Ἕρκος δὲ ἀκόντων δεξιῶς λέγεται ἡ ἀνδρομήκης ἀσπίς,
 ὡς οἷα τεῖχος ἐκ ποδῶν ὅσα καὶ θεμελίων ἕως ἄνω φυλάττουσα τὸν σκεπόμενον.
 </comment>

<comment>
<ref>15.647</ref> Τὸ δὲ βλαφθείς ἐνταῦθα μᾶλλον κυριολεκτεῖται ἤπερ ἐν τῷ βλαφθέντα βέλεμνα, περὶ ὧν πρὸ ὀλίγου ἐρρέθη. </comment>

<comment>
<ref>15.649</ref> Τὸ δὲ ὀξὺ νόησε πάνυ
 προσεκτικὸν εἶναι παραδηλοῖ τὸν Ἕκτορα. </comment>

<comment>
<ref>15.651</ref> Ἐν δὲ τῷ ἀχνύμενοί
 περ ἑταίρου Ἑλλάνικος κατὰ τὴν παλαιὰν ἱστορίαν Αἰολικῶς νομίζει τὴν







 
 <rs type="waw">περι</rs> πρόθεσιν <rs type="waw">περ</rs> εἰρῆσθαι, ἵνα λέγῃ ὅτι ἀχνύμενοι περὶ ἑταίρου. </comment>

<comment>
<ref>15.652</ref>
 Τὸ δὲ Ἕκτορα δῖον νῦν μάλιστα προσφυῶς ἐπετέθη, ὡς τοῦ Ἕκτορος Διόθεν
 νικῶντος εἰς τὸ πᾶν. </comment>

<comment>
<ref>15.653</ref> Ὅτι τὸ εἰσωποὶ δ’ ἐγένοντο νεῶν, οἱ Ἀχαιοὶ
 δηλαδή, ἀντὶ τοῦ ὑποστείλαντες ἑαυτοὺς ὑπὸ τὰς νῆας τὰς πλησίον τοῦ τείχους
 ἢ ἐν ὄψει ἔχοντες διὰ τὴν ἧτταν τὰς πρὸς τῷ τείχει νῆας, ἃς εἶχον κατὰ νώτου
 πρὸ τούτου, ἐγγὺς τοῦ τείχους μαχόμενοι. </comment>

<comment>
<ref>15.653 s.</ref> Ἵνα δὲ νοοῖντο νῆες
 ἐνταῦθα αἱ ἔγγιστα τοῦ τείχους, ἐπάγει περὶ δ’ ἔσχεθον ἄκραι νῆες, ὅσαι
 πρῶται εἰρύατο, ὅ ἐστι κατέσχον αὐτοὺς τοῦ καὶ εἰς πλέον φυγεῖν αἱ λοιπαὶ
 πρῶται νῆες, ὅσαι πρὸς τῇ θαλάσσῃ ἦσαν. </comment>

<comment>
<ref>15.655 — 7</ref> Εἶτα καὶ ἄλλως φράζων
 φησὶ Ἀργεῖοι δὲ νεῶν μὲν ἐχώρησαν καὶ ἀνάγκῃ τῶν προτέρων, ἤγουν τῶν
 ἐγγὺς τοῦ τείχους, αὐτοῦ δὲ παρὰ κλισίῃσιν ἔμιμνον ἀθρόοι, μέσοι δηλονότι
 τῶν τε πρὸς τῇ θαλάσσῃ, ἃς ἄκρας καὶ πρώτας καὶ παρὰ ταῖς κλισίαις φησί,
 καὶ τῶν πρὸς τῷ τείχει, ὧν εἰσωποὶ ἐγένοντο, ἃς προτέρας λέγει, ἵνα κατὰ
 νώτου μὲν ἔχωσι τὰς ἐν θαλάσσῃ πρώτας, πρὸ ὀφθαλμῶν δὲ τὰς ἐν τῷ τείχει
 προτέρας. Εἶτα ἑρμηνεύων τὸ ἀθρόοι φησὶν οὐδὲ κέδασθεν ἀνὰ στρατόν.
 </comment>

<comment>
<ref>15.657</ref> Ἀθρόοι γὰρ οἱ ὁμοῦ συνηγμένοι καὶ μὴ ἐσκεδασμένοι. </comment>

<comment>
<ref>15.657 s.</ref>
 Οὗ τὸ αἴτιον ἐπάγων φησὶν ἴσχε γὰρ αἰδὼς καὶ δέος, αἰδὼς μέν, εἰ φανοῦνται
 κακοί, δέος δὲ τὸ περὶ τῶν νεῶν ἢ καὶ τὸ ἀπὸ τῶν στρατηγῶν ἢ καὶ τὸ ἐξ
 ἑαυτῶν. διὸ ἐπάγει ἀζηχὲς γὰρ ὁμόκλεον ἀλλήλοισι. Καὶ ὅρα ὡς ἐντεῦθεν
 λαβὼν ὁ Σοφοκλῆς ἔφη δέος γὰρ ᾧ πρόσεστιν αἰσχύνη θ’ ὁμοῦ, ὅπερ ἐστὶν
 αἰδώς, σωτηρίαν ἔχοντα τόνδ’ ἐπίστασο. Ἰστέον δὲ ὅτι τε ἐν ῥητορικῷ
 Λεξικῷ εὕρηται τὸ εἰσωποί οὕτως ἑρμηνευόμενον: εἰσωποί: εἴσω ἰδέσθαι,
 εἰς ὦπα, ἐνώπιον, ἐν ὀφθαλμοῖς, καὶ ὅτι αἱ συχναὶ στρατηγικαὶ συμβουλαὶ
 τὸ αἰδὼς Ἀργεῖοι, τὸ ἀλλήλους τ’ αἰδεῖσθε, τὸ αἰδομένων δ’ ἀνδρῶν
 πλέονες σόοι, καὶ τὰ λοιπά, ἔπεισαν τοὺς Ἀχαιοὺς αἰδοῖ ἄρτι ἴσχεσθαι.
 Νέστωρ δὲ καὶ προσεπαυξήσει εὐθὺς αὐτάς, εἰπὼν αἰδῶ θέσθ’ ἐνὶ θυμῷ.
 </comment>

<comment>
<ref>15.658</ref> Ἀζηχὲς δὲ τί ἐστι καὶ πόθεν γίνεται, πολλαχοῦ ἐφάνη. </comment>

<comment>
<ref>15.654 — 6</ref>
 Μνηστέον δὲ ὡς φανερῶς καὶ ἐν τοῖς ῥηθεῖσιν εἰς δύο στίχους ὁ ποιητὴς τὰς
 νῆας διαιρεῖ, εἰπὼν νῆες ὅσαι πρῶται εἰρύατο, καί εἰσιν αἱ πρὸς τῷ αἰγιαλῷ
 αὗται, καὶ πάλιν νεῶν μὲν ἐχώρησαν τῶν προτέρων, καί εἰσιν αὗται αἱ τοῦ







 
 τείχους ἐγγύς. Δύναται δὲ ταῦτα καὶ τὸν ἕνα στοῖχον δηλοῦν, ἵνα λέγῃ ὅτι
 τὰ πρῶτα μὲν περιέσχον τοὺς Ἀχαιοὺς αἱ τοῦ τείχους ἐγγὺς ἄκραι πρῶται
 νῆες, ὡς δὲ ἠναγκάσθησαν εἰς πλέον, ὑπεχώρησαν τῶν οὕτω προτέρων νηῶν
 καὶ γεγόνασι πρὸς ταῖς κλισίαις. </comment>

<comment>
<ref>15.659 — 66</ref> Ὅτι εἰ καὶ ἄλλοι ὁμόκλεον,
 ὡς προσεχῶς ἐρρέθη, ἀλλὰ Νέστωρ μάλιστα λίσσετο ὑπὲρ τοκέων γουνούμενος ἄνδρα ἕκαστον: ὦ φίλοι, ἀνέρες ἐστὲ καὶ αἰδῶ θέσθ’ ἐνὶ θυμῷ ἄλλων
 ἀνθρώπων, ἐπὶ δὲ μνήσασθε ἕκαστος παίδων ἠδ’ ἀλόχων καὶ κτήσιος ἠδὲ
 τοκήων, ἠμὲν ὅτεῳ ζώουσιν, ἤγουν ὅτῳ τε ζῶσι, καὶ ᾧ κατατεθνήκασι.
 τῶν ὕπερ ἐνθάδ’ ἐγὼ γουνάζομαι οὐ παρεόντων ἑστάμεναι κρατερῶς μηδὲ
 τρωπᾶσθαι φόβονδε, ἤγουν εἰς φυγήν. Καὶ ταῦτα εἰπὼν ὁ γέρων καὶ οὕτω
 λισσόμενος ἤνυσέ τι πλέον τῶν ὁμοκλεόντων, ὡς προσεχῶς αὐτίκα φανήσεται.
 </comment>

<comment>
<ref>15.665</ref> Ὅρα δὲ καὶ νῦν τὸ γουνάζεσθαι ῥηθὲν μεταφορικῶς. πραγματικῶς
 γὰρ οὔτε ἕκαστον ἐν τοσούτῳ πλήθει γουνάσασθαι ἦν, καὶ οὐδὲ εἰς ἕνα γοῦν
 τινα γενέσθαι τοῦτό φησι. </comment>

<comment>
<ref>15.660 et 665</ref> Κεῖται δ’ ἐνταῦθα ἐκ μὲν πρωτοτύπου τὸ γουνούμενος, ἐκ παραγώγου δὲ τὸ γουνάζομαι. Σημείωσαι δὲ
 ὅτι τε ἐν τῷ ὑπὲρ τοκέων γουνούμενος ὁ μὲν ποιητὴς οὐ τὸ πᾶν εἶπεν, οἷα
 ἐπιδραμὼν κατὰ σχῆμα καιρίου γοργότητος, Νέστωρ δὲ ὑποκαταβὰς ὑπὲρ
 παίδων καὶ ἀλόχων καὶ κτήσεως καὶ τοκήων λίσσεται, καὶ ὅτι Ὅμηρος μὲν
 τῷ αἰτίῳ συμπεριέλαβε καὶ τὰ μετ’ αὐτό, Νέστωρ δὲ οἴκτου τε καὶ πειθοῦς
 ἕνεκεν ἐμνήσθη καὶ τῶν αἰτιατῶν, καὶ ὅτι Ὅμηρος μὲν τῇ ἐννοίᾳ ἐκ τῶν
 τοκέων μόνων διέβη καὶ εἰς τὰ ἑξῆς, Νέστωρ δὲ ἐξ ἐκείνων εἰς τοὺς τοκέας
 ἀναβέβηκεν, ὡς ἡ Ὁμηρικὴ φράσις δηλοῖ. </comment>

<comment>
<ref>15.662</ref> Τὸ δὲ ἄλλων ἀνθρώπων πάνυ ἐντρεπτικόν ἐστι. τὸ γὰρ ἀλλήλους αἰδεῖσθε, ὅπερ ἀλλαχοῦ ἐρρέθη,
 οὐ τοσοῦτον ἐντρέπει. </comment>

<comment>
<ref>15.664</ref> Τὸ δὲ ὅτεῳ ἐκ τοῦ ὅτῳ γέγονεν Ἰωνικῇ
 ἐπενθέσει τοῦ <rs type="waw">ε</rs> ὁμοίως τῷ ὁτέοισιν, ὡς προεδηλώθη, καὶ τουτέοισι. </comment>

<comment>
<ref>15.665</ref>
 Τὸ δὲ οὐ παρεόντων πολὺν ἔχει νοῦν. οἷς μὲν γὰρ οὐ πάρεισι γονεῖς καὶ
 ἄλοχοι καὶ παῖδες ὡς τεθνεῶτες, γουνάζομαι ὑπὲρ ἐκείνων ἄλλως, οἷς δὲ οὐ
 πάρεισι μέν, ζῶσι δέ, γουνάζομαι, ἵνα ζῶντες ὑμεῖς ἐν τῷ περισωθῆναι δι'
 ἀμύνης γένησθέ ποτε τῶν οἰκείων. Ὅλον δὲ τὸ τῶν ὕπερ γουνάζομαι ἐντελές







 
 ἐστιν, οὐ μὴν κατὰ τὸ πρὸς τῶν λόγων καὶ πρὸς τῆς φιλίας καὶ τῶν τοιούτων,
 ἐκεῖ γὰρ λείπει τὸ γουνάζομαι, ἵνα λέγῃ ὡς γουνάζομαι ὑπὲρ λόγων καὶ ὑπὲρ
 φιλίας. </comment>

<comment>
<ref>15.666</ref> Τὸ δὲ ἑστάναι κρατερῶς ἀντὶ τοῦ γενναίως. οὐ γὰρ
 ἀεὶ κρατερὸν τὸ ἀπειλητικὸν. Ἑρμηνεία δὲ αὐτοῦ εὐθὺς ἐπῆκται τὸ μὴ τρέπεσθαι εἰς φυγήν, ἵνα ᾖ στερρῶς ἑστάναι τὸ μὴ ἐθέλειν φεύγειν. Τὸ δὲ μὴ
 τρωπᾶσθαι, εἰ μὲν διὰ διφθόγγου ἔχει τὴν λήγουσαν, συστέλλει αὐτὴν καινότερον δίχα ἐπιφορᾶς φωνήεντος, εἰ δὲ διὰ τοῦ <rs type="waw">ε</rs> ψιλοῦ, δύναται μὲν καὶ οὕτω
 συντάσσεσθαι, ὅμως δὲ καινότερον ἐναλλάσσει τὴν σύνταξιν. ὅλον δὲ τὸ μηδὲ
 τρωπᾶσθε φόβονδε φρασθῆναι πεποίηκεν, ὡς καὶ ἑτέρωθι δηλοῦται, τὸ
 προτροπάδην φεύγειν. Ἐπαινεῖται δὲ καὶ ἡ ῥηθεῖσα τοῦ Νέστορος δημηγορία.
 ἔχει γάρ, φασί, τέκνων καὶ γυναικῶν ἀσφάλειαν, πλούτου φυλακὴν ἀναφαίρετον,
 γονέων ζώντων μὲν αἰδῶ, τεθνεώτων δὲ μνήμην. καὶ γοῦν ἐπέστρεψε τῆς
 φυγῆς τοὺς Ἀχαιοὺς ἐν ἀκμῇ μεγίστου κινδύνου καὶ ἀντιστῆναι τοῖς διώκουσιν ἔπεισεν ὀτρύνας μένος καὶ θυμὸν ἑκάστου. Ἔνθα ὅρα ὡς διὰ τὸ τοῦ καιροῦ
 κατεπεῖγον οὔτε ἐμβριθὴς αὐτῷ ἡ δημηγορία οὔτε ἀφηγηματικὴ ὡς ἐν ἄλλοις,
 οὔτε ἄλλως πλατεῖα καὶ ἐπιχειρηματική, ἀλλὰ στενὴ καὶ εὐπερίληπτος καὶ
 οἶκτον ἔχουσα κατὰ ἐλέου εἰσβολήν, οἷς ὑπὲρ τῶν φιλτάτων δυσωπεῖ, οἱονεὶ
 πρὸ ὀφθαλμῶν αὐτὰ παριστῶν τοῖς Ἀχαιοῖς, εἰ καὶ μὴ πάρεισι. Καλὸν μὲν
 γάρ, εἰ παρῆσαν καὶ συνεπελαμβάνοντο τοῦ λόγου τῷ ῥήτορι. ἐπεὶ δὲ μὴ
 παρίστανται σώματι, ἀλλά γε τῇ μνήμῃ καὶ τῷ πόθῳ δοξάτωσαν παρεῖναι
 καὶ συνδυσωπεῖν. Μέμνηται δὲ τῶν μὲν ζώντων οἱονεὶ λέγων τὸ οὓς καὶ
 σπεύσατε ἰδεῖν, τῶν δὲ τεθνεώτων μονονουχὶ λέγων καὶ αὐτός, ὅτι τούτους
 καὶ τεθνεῶτας εὐκλείας ἐπιβήσατε, ἤγουν ἐπιβιβάσατε. </comment>

<comment>
<ref>15.668 — 73</ref> Ὅτι
 Ἀθηνᾶ ἡ κατὰ τὸν μῦθον φωσφόρος Ἀχαιοῖς ἀπ’ ὀφθαλμῶν νέφος ἀχλύος
 ὦσε θεσπέσιον, μάλα δέ σφιν φόως γένετ’ ἀμφοτέρωθεν, ἠμὲν πρὸς νηῶν, ἢ
 πὰρ νηῶν, καὶ ὁμοιί̈ου πολέμοιο, τῶν οἷον ἀφωτίστων πρὸ τούτου ὄντων.
 Ἕκτορα δ’ ἐφράσαντο βοὴν ἀγαθὸν καὶ ἑταίρους, ἠμὲν ὅσοι μετόπισθεν
 ἀφέστασαν, οὐδ’ ἐμάχοντο, ἠδ’ ὅσσοι παρὰ νηυσὶ μάχην ἐμάχοντο θοῇσιν.







 
 </comment>

<comment>
<ref>15.660</ref> Ἔστι δὲ Ἀθηνᾶ ἡ φυσική τε φρόνησις, καθ’ ἣν ἀνενεγκόντες ἐφρόνησαν, ὅτι νηῶν εἰσωποὶ ἐγένοντο καὶ εἰς οἷον πόλεμον περιέστησαν καὶ οἷα ὁ
 Ἕκτωρ ποιεῖ, ἔτι δὲ ἔμαθον τοὺς μαχομένους τε καὶ ὅσσοι μετόπισθεν
 ἀφέστασαν οὐδ’ ἐμάχοντο, ὡς εἴρηται. Νοηθείη δ’ ἂν καὶ ἄλλως Ἀθηνᾶ
 ἡ τοῦ Νέστορος σύνεσις, ἡ προσεχῶς ὀτρύνασα μένος καὶ θυμὸν ἑκάστου καὶ
 ὡς ἐκ σκότους εἰς φῶς τοὺς Ἀχαιοὺς καταστήσασα. Ἔστι γὰρ νῦν φῶς
 ἰδεῖν τὸ ζῆσαι ἀπαλλαγέντας ἀχλύος, ἣν ἡ τροπὴ ἐπάγει, καὶ ἐλπίδος τοῦ
 μέλανος θανάτου καὶ ὡς εἰπεῖν τοῦ σκότου. διὸ καὶ ἀλλαχοῦ ἔφη αἴ κέν τι
 φόως ἑτάροισι γένηαι, νικήσας δηλαδή, καὶ πάλιν ἐν χερσὶν φόως, ἤγουν
 ἡ διὰ τῆς νίκης σωτηρία. τέως γὰρ ὡς οἷον ἐν σκότει εἰσὶν οἱ νικώμενοι. Καὶ
 νῦν μὲν ἀλληγορικὸν οὕτω καὶ τὸ σκότος καὶ τὸ φῶς, ἐν τοῖς ἑξῆς δὲ ἀληθῶς 
 ἐν σκότει γενήσονται οἱ Ἀχαιοὶ τοῦ Πατρόκλου πεσόντος καὶ φῶς ἡλίου ἰδεῖν
 ἐξαιτήσονται. Ὅρα δὲ ὅτι ἐν τῷ ἀπ’ ὀφθαλμῶν νέφος ἀχλύος ὦσεν ὑποβάλλει ὁ ποιητὴς θαρρούντως ἡλίῳ εἰκάζειν ἡμᾶς τὸ ἐν ἡμῖν ὀπτικόν, ᾧ δίκην
 νέφους ἡ ἐξ ἀθυμίας ἀχλὺς οἶδεν ἐπιπροσθεῖν. </comment>

<comment>
<ref>15.669</ref> Τοῦ δὲ ἀμφοτέρωθεν
 διασαφητικὸν τὸ παρά τε νηῶν καὶ πολέμου, ἔνθα οὐκ εἶχον βλέπειν οἱ
 Ἀχαιοὶ πρὸ τοῦ σκεδασθῆναι τὴν ῥηθεῖσαν ἀχλύν. διὸ οὔτε Ἕκτορα εἶχον
 φράζεσθαι οὔτε τῶν συμφυλετῶν, ὅσοι τε ἀπόμαχοι ἦσαν καὶ ὅσοι ἐνήργουν.
 </comment>

<comment>
<ref>15.672</ref> Τοῦ δὲ ἀφέστασαν, ὃ καὶ μετ’ ὀλίγα κεῖται, ἐφερμηνευτικὸν τὸ
 οὐδ’ ἐμάχοντο. </comment>

<comment>
<ref>15.673</ref> Τὸ δὲ μάχην ἐμάχοντο τέτριπται ὡς Ἀττικόν
 ἐστι. </comment>

<comment>
<ref>15.674 — 8</ref> Ὅτι οὐδ’ ἂρ ἔτι Αἴαντι μεγαλήτορι ἥνδανε θυμῷ ἑστάμεν,
 ἔνθα περ ἄλλοι ἀφέστασαν Ἀχαιοί, ἀλλ’ ὅ γε νηῶν ἴκρια ἐπῴχετο μακρὰ
 βιβάσθων, ὃ παρακατιὼν λέγει ἐφοίτα μακρὰ βιβάς, νώμα δὲ ξυστὸν μέγα
 ναύμαχον ἐν παλάμῃσι, κολλητὸν βλήτροισι, δυωκαιεικοσίπηχυ. διὰ δὲ τὴν
 τοιαύτην καρτερίαν καὶ μεγαλήτορα ἐνταῦθα ἔφη τὸν Αἴαντα. </comment>

<comment>
<ref>15.675</ref> Ἀντιθετικὸν δέ πως τὸ οὐκ ἤθελεν ἑστάμεν, ἤγουν ἵστασθαι, ἔνθα ἄλλοι ἀφέστασαν. ἀντίκειται γὰρ τὸ ἑστάναι καὶ ἀφεστάναι. </comment>

<comment>
<ref>15.676</ref> Ἴκρια δὲ νηῶν
 προπαροξυτόνως ὡς δέμνια τὰ καταστρώματα, οἱ δὲ τὰ κατὰ πρῴραν καὶ
 πρύμναν σανιδώματα, ὅπερ καὶ κρεῖττον. προϊὼν γὰρ ὁ Αἴας ἀναχωρεῖ ἐπὶ τὸν
 ἑπταπόδην θρῆνυν λιπὼν τὰ ἴκρια τῆς νηός, ἤγουν τὰς κατὰ πρῴραν σανίδας.







 
 ἄλλοι δὲ ἴκριά φασι τὰ ἐξέχοντα τῶν νηῶν ἄκρα. ὅτι δὲ ἴκριον λέγεται καὶ ἐπὶ
 ἱστοῦ, ἐν Ὀδυσσείᾳ δηλοῦται. ὅθεν καὶ ἐπίκριον τὸ κέρας τοῦ ἱστοῦ, ὃ κοινότερον
 κερατάριον καλεῖται. ἀλλ’ ἐκεῖνο μὲν ἀπὸ τοῦ ἐν ἄκρῳ εἶναι, τὰ δὲ νῦν σανιδωτὰ
 ἴκρια παρὰ τὸ ἱκνῶ, περὶ ἃ ἱκνοῦνται οἱ ἐν ταῖς ναυσί. Τὸ δὲ μακρὰ βιβάσθων
 πάνυ καίριον ἐπὶ πλατέων διαβημάτων τοῦ ἥρωος. ὥσπερ δὲ ἀί̈ω ἀί̈σω ἀί̈σθω,
 ἐξ οὗ τὸ αἴσθω, οὕτω καὶ βιβῶ βιβάσω βιβάσθω. Περὶ δὲ κολλητοῦ ξυστοῦ
 καὶ πρὸ ὀλίγων μὲν ἐδηλώθη, νῦν δὲ ῥητέον ὅτι τὸ βλῆτρον βαρύνεται κατὰ
 τοὺς παλαιοὺς κανόνι τοιούτῳ. Τὰ εἰς <rs type="waw">τρον</rs> λήγοντα μονογενῆ οὐδέτερα βαρύνεται, σεσημείωται τὸ λουτρὸν πρὸς διάφορον σημασίαν. ἔστι γὰρ καὶ
 λοῦτρον Ἀττικῶς παρὰ τῷ Κωμικῷ τὸ ἀπόλουμα, οἷον κἀκ τοῦ βαλανείου
 πίεται τὸ λοῦτρον. Ἔστι δὲ βλῆτρον ὁ σιδηροῦς κύκλος, δι’ οὗ τὰ δύο ξυστὰ
 εἰς ἓν συμβάλλονται δόρυ ναύμαχον, ὅπερ ὅτι προπαροξύνεται, προδεδήλωται
 καὶ αὐτό. Τὸ δὲ δύο καὶ εἰκοσίπηχυ ὑφ’ ἓν ἀναγνωστέον, ὡς ἐν τοῖς Ἀπίωνος
 καὶ Ἡροδώρου κεῖται. </comment>

<comment>
<ref>15.674</ref> Ἰστέον δὲ καὶ ὅτι προμάχου ἴδιον τὸ οὐδ'
 ἂρ ἔτι τῷ δεῖνι ἥνδανε θυμῷ ἑστάμεν ἔνθα περ ἄλλοι. </comment>

<comment>
<ref>15.679 — 86</ref> Ὅτι τὴν
 τοῦ Αἴαντος μεταπήδησιν ἀπὸ νηὸς εἰς νῆα παραβάλλει ἀνδρὸς ἐνεργείᾳ κελητίζοντος διὰ τεσσάρων, εἰπὼν ὡς δ’ ὅτ’ ἀνὴρ ἵπποισι κελητίζειν εὖ εἰδώς,
 ὅς τ’ ἐπεὶ ἐκ πολέων πίσυρας συναγείρεται, ἢ συναείρεται, ἵππους, σεύας
 ἐκ πεδίοιο μέγα προτὶ ἄστυ διώκει λαοφόρον καθ’ ὁδόν, πολέες τέ ἑ θηήσαντο
 ἀνέρες ἠδὲ γυναῖκες, ὃ δ’ ἔμπεδον ἀσφαλὲς αἰεὶ θρῴσκων ἄλλοτ’ ἐπ’ ἄλλον
 ἀμείβεται, οἳ δὲ πέτονται, ὣς Αἴας ἐπὶ πολλὰ θοάων ἴκρια νηῶν φοίτα μακρὰ
 βιβάς, φωνὴ δέ οἱ αἰθέρ’ ἵκανε. Καὶ ὅρα κἀνταῦθα ὅτι εὐρυβόας ἦν. </comment>

<comment>
<ref>15.687</ref>
 Ὃ καὶ ἐπισημαινόμενος ἐπάγει ὁ ποιητὴς εὐθὺς αἰεὶ δὲ σμερδνὸν βοόων
 Δαναοῖσι κέλευε. τοῦτον δὲ τὸν στίχον καὶ προϊὼν ἀπαραποίητον οὕτω ἐκτίθεται, ὥσπερ καὶ τὸ χηνῶν ἢ γεράνων ἢ κύκνων δουλιχοδείρων φθάσας ἀλλαχοῦ








 
 γράψαι τίθησι τὸ αὐτὸ καὶ ἐνταῦθα μετ’ ὀλίγα. Σημείωσαι δὲ ὅτι ἦν γύμνασμα
 παρὰ τοῖς παλαιοῖς, ὁποῖον ἐκτίθεται νῦν ὁ ποιητής, τέθριππόν τι τοῦτο
 ἱστορῶν ἄνευ ἅρματος. τοὺς δὲ τοιούτους ἵππους νοητέον οὐ μόνον θέειν ἀρίστους, ἀλλὰ καὶ εὐπειθεῖς, ἵνα μὴ δυσπειθούντων καὶ διασπωμένων κινδυνεύῃ
 ἐκπίπτειν ὁ ἔποχος μεθαλλόμενος ἐκ τούτου συνεχῶς εἰς ἐκεῖνον. </comment>

<comment>
<ref>15.680</ref>
 Διὸ καὶ συναγείρεται τοιούτους ἵππους ἐκ πολλῶν, ἤγουν ἐπιλέγδην συνάγει.
 εἰ δὲ γράφει συναείρεται, τὸ συζευγνύειν καὶ ὁμοῦ εἴρειν ἡ λέξις δηλοῖ, ὡς
 καὶ τὸ σὺν δ’ ἤειρεν ἱμᾶσιν. ἐξ οὗ καὶ παρήορος καὶ ἄορες καὶ ὄαρες, ὡς
 προδεδήλωται, αἱ γυναῖκες. Φασὶ δὲ οἱ παλαιοί, ὡς οἱ οὕτω συνεζευγμένοι
 ἵπποι ἅμιπποι ἐκαλοῦντο. καὶ ἴσως καὶ ἡ παρὰ τῷ Σοφοκλεῖ βορεὰς ἅμιππος,
 εἰ καὶ δυσκόλως, ὅμως οὕτω συμβιβασθήσεται. Ἐν δὲ παλαιοῖς σχολίοις
 γέγραπται, ὅτι Δημήτριός φησι τεθεωρηκέναι τινὰ μεταβαίνοντα, ὡς ὁ ποιητὴς λέγει, κατέχοντα τοὺς χαλινοὺς καὶ ἀνεμποδίστως τηροῦντα τὸν δρόμον
 τῶν ἵππων, καὶ ὅτι καὶ νῦν ἐν Ῥώμῃ τοῦτο γίνεται. καὶ ἐφ’ ἡμῶν δέ τις ἐθεάθη
 διὰ δύο ἵππων κελητίζων, ὡς δυσχερὲς ὂν τὸ διὰ τεσσάρων. Οἱ δὲ παλαιοὶ
 λέγουσι καί, ὅτι ἀναχρονισμοῦ σχήματι ἐνταῦθα χρᾶται ὁ ποιητής. κέλητες
 γὰρ οὐκ ἦσαν παρὰ τοῖς ἥρωσιν, ἀλλ’ ὑστερογενὲς τὸ εὕρημα. Καὶ μὴν ἴσως
 οὐκ ἐξ ἀνάγκης τὸ τοιοῦτον ἀναχρονισμός ἐστιν. οὐ γάρ φησιν ὁ ποιητής,
 ὡς ἐπὶ τῶν Ἀχαιῶν ἦν τὸ πρᾶγμα, ἀλλ’ αὐτὸς εἰδὼς τοῦτο ἐφ’ ἑαυτοῦ γινόμενον ἐντεῦθεν ποιεῖται τὴν παραβολὴν ὡς πρὸς εἰδότας λαλῶν. οὕτω δὲ καὶ
 ἐν Ὀδυσσείᾳ μέμνηται κέλητος. Ἰστέον δὲ ὅτι ἡ παραβολὴ τοῦ τοιούτου κελητισμοῦ πρός τε τὸ ἀσφαλῶς καὶ τεχνικῶς τὸν Αἴαντα θρῴσκειν παρείληπται
 καὶ πρὸς τὸ ἄλλην ἐξ ἄλλης ἀμείβεσθαι νῆα καὶ πρὸς τὸ τοῦ ἥρωος γενναῖον
 καὶ εὔτονον. Τὰ γὰρ ἄλλα τῆς παραβολῆς οὐκ εὐσύμβατα. οἱ μὲν γὰρ ἵπποι
 τῷ κελητίζοντι πέτονται, αἱ δὲ νῆες ἀκίνητοι, καὶ οἱ μὲν τέσσαρες, ὁ
 δὲ Αἴας ἐπὶ πολλὰ ἴκρια νηῶν ἐφοίτα. Εἰ δὲ καὶ χρῆσις ἦν ἐπὶ Ὁμήρου κέλητος,








 
 δι’ οὗ λῃστρικὸν ἐσημαίνετο πλοῖον, οὗ σύνθετον ὁ ἐπακτροκέλης, ἀναλυόμενος αὐτὸς εἰς ἐπακτρίδα καὶ εἰς κέλητα, περὶ ὧν διείληπται καὶ ἐν τοῖς εἰς
 τὴν Ὀδύσσειαν, εἰ δὴ κέλητα τοιοῦτον καὶ ὁ ποιητὴς ἐγίνωσκε, συνεβιβάζετο
 ἂν καὶ αὐτό πως πρὸς τὴν παραβολήν. Ἔστι δὲ ὅμως καὶ δίχα τούτου οἰκεῖον
 τῇ τοῦ κελητίζειν παραβολῇ καὶ τὸ τῶν νηῶν χρῆμα, αἳ ἁλὸς ἵπποι λέγονται,
 ὡς ἡ Ὀδύσσεια δηλοῖ. Ὅτι δὲ κέλης κυρίως οὐχ’ ὁ ἐπιβάτης, ἀλλὰ ἵππος,
 ὅθεν καὶ κέλητι νικᾶν τινες ἐν ἀέθλοις ἐλέγοντο, καὶ ὅτι ἐπέκεινα ἵππου καὶ
 πλοίου καὶ ἄλλο τι ὁ κέλης δηλοῖ, ἐν τοῖς κατὰ τὴν Ὀδύσσειαν γέγραπται,
 ὅπου κεῖταί τι καὶ περὶ ἁμίππων καὶ μονίππων. </comment>

<comment>
<ref>15.679</ref> Τὸ δὲ κελητίζειν
 ἀπὸ τοῦ κέλητος παρῆκται, ὃ δηλοῖ τὸν ἄζευκτον ἵππον καὶ κατά τινας τὸν
 μονάμπυκα, ὃς νῦν, φασί, σελλάριος λέγεται. αὐτὸς δὲ κέλης ἢ παρὰ τὸ κέλλειν,
 ὅ ἐστι τρέχειν ἢ βαδίζειν, ὅθεν, φασί, κέλευθος, ἢ παρὰ τὸ διεσκελισμένον
 τινά φασι καθῆσθαι εἰς αὐτόν. τὸ δὲ λέγειν κελητίζειν ὡς ἐν συνθέσει τὸ ἐν
 κέλητι ἵζειν ἀδιανόητόν φασιν οἱ παλαιοί. Ἰστέον δὲ ὅτι ἐν τῷ ἵπποισι κελητίζειν καὶ πίσυρας συναγείρεται ἵππους τὸ μὲν ἵπποισι πρὸς διαστολὴν
 εἴρηται τοῦ ἑνὶ κελητίζειν ἵππῳ, τὸ δὲ τέσσαρας συναγείρειν ἵππους διαστέλλει
 τὸν τοῦτο ποιοῦντα ἐκ τοῦ ἄλλως κελητίζοντος. </comment>

<comment>
<ref>15.680</ref> Τὸ δὲ ὅς τ’ ἐπεὶ
 ἐκ πολέων καὶ ἑξῆς, ἐπαναληπτικῶς ἔχει, ληφθὲν ἀντὶ τοῦ οὗτος, ἵνα ᾖ: ὡς
 δ’ ὅτ’ ἀνὴρ ἵπποις κελητίζειν εἰδώς, αὐτός ἢ οὗτοσ ἐπεὶ συναγείρῃ, ἢ συναείρῃ,
 ἐκ πολλῶν ἵππων τοὺς αὐτῷ δεξιούς, θέει διὰ τῆς λεωφόρου. ἄλλως γὰρ
 οὐκ εὐσύντακτος ἡ παραβολή. </comment>

<comment>
<ref>15.681</ref> Τὸ δὲ μέγα προτὶ ἄστυ διὰ πιθανότητα
 κεῖται, ἵνα πιστεύοιτο ῥᾷον τοὺς τέσσαρας καὶ διὰ τῆς ἐν αὐτῷ πλατείας
 λαοφόρου κινεῖσθαι. δῆλον δὲ ὅτι τὴν λαοφόρον οἱ Ἀττικοὶ λεωφόρον φασί.
 Διώκειν δὲ καὶ νῦν τὸ σπουδαίως ἐλαύνειν δίκην διώκοντος. </comment>

<comment>
<ref>15.682 s.</ref> Τὸ
 δὲ πολέες ἀνέρες ἠδὲ γυναῖκες τὸ πάνυ καὶ κοινῶς θηητὸν τοῦ ἔργου δηλοῖ.
 Τὸ δὲ ἀσφαλές καιριώτερον ὂν ἐνταῦθα τοῦ ἔμπεδον πρὸς ἑρμηνείαν κεῖται
 αὐτοῦ. </comment>

<comment>
<ref>15.688 — 94</ref> Ὅτι οὐδὲ ὁ Ἕκτωρ ἔμενεν ἐν Τρώων ὁμάδῳ, καθὰ δηλονότι οὐδὲ ὁ Αἴας, ἀλλ’ ὥς τ’ ὀρνίθων πετεηνῶν αἰετὸς αἴθων ἔθνος ἐφορμᾶται
 ποταμὸν παραβοσκομενάων, χηνῶν ἢ γεράνων, ὡς καὶ ἀλλαχοῦ κεῖται, ἢ
 κύκνων δουλιχοδείρων, ὣς Ἕκτωρ ἴθυσεν, ὅ ἐστιν ὥρμησε, νεώς, ἤγουν
 κατὰ νηός, ἀντίος ἀί̈ξας. Καὶ ὅρα ὅτι ἐξ ἁλὸς λαβὼν πρὸ τούτου παραβολὰς
 νῦν καὶ ποταμίαν ταύτην παρείληφεν οὐδ’ αὐτὴν ἀπροσφυῶς διὰ τὸ ἐν ὑγρῷ
 εἶναι τοὺς Ἀχαιοὺς καὶ ἐπὶ μακρὸν ἐκεῖ ζῆν. διὸ καὶ ὑγροβίοις αὐτοὺς ὀρνέοις
 εἴκασεν, οὓς τὸ μοιρίδιον ἐταπείνωσε, περιαγαγὸν τὸν Ἕκτορα εἰς ἀετοῦ








 
 εἴκασμα. </comment>

<comment>
<ref>15.692</ref> Ἰστέον δὲ ὅτι τὸ κύκνων δουλιχοδείρων μεταλαβών τις
 τῶν ὕστερον, Ἐπίχαρμος δέ, φασίν, ἐκεῖνος ἦν, μακροκαμπυλαύχενας εἶπεν
 ἐρῳδιούς. </comment>

<comment>
<ref>15.694</ref> Τὸ δὲ ἀντίος ἀί̈ξας διασαφητικόν ἐστι τοῦ ἴθυσε νεώς,
 ἤγουν κατ’ εὐθὺ ὥρμησε. Τοῦτο δὲ διχῶς: ἢ γὰρ ἴθυσεν, ὡς ἐρρέθη, κατὰ
 νηός, ἢ νηὸς ἀντίος ἀί̈ξας. </comment>

<comment>
<ref>15.694 — 8</ref> Ὅτι ὁ Ζεὺς αὐτὸς, καθὰ καὶ πρὸ βραχέων δηλοῦται, τὸν Ἕκτορα ὦρσεν, ἢ μᾶλλον ὦσεν, ὀπίσω ἱστάμενος δηλαδή,
 χειρὶ μάλα μεγάλῃ, ὤτρυνε δὲ λαὸν ἅμ’ αὐτῷ, αὖτις δὲ δριμεῖα μάχη παρὰ
 νηυσὶν ἐτύχθη. φαίης κ’ ἀκμῆτας καὶ ἀτειρέας ἀλλήλοισιν ἄντεσθ’ ἐν πολέμῳ,
 ὣς ἐσσυμένως ἐμάχοντο. Καὶ ταῦτα οὐκ ἀπὸ ἴσου σκοποῦ. </comment>

<comment>
<ref>15.699 — 702</ref>
 Ἐπάγει γάρ τοῖσι δὲ μαρναμένοισιν ὅδ’ ἦν νόος, ἤτοι Ἀχαιοὶ οὐκ ἔφασαν
 φεύξεσθαι ὑπ’ ἐκ κακοῦ ἀλλ’ ὀλέεσθαι, Τρωσὶ δ’ ἔλπετο θυμὸς ἐνὶ στήθεσσιν
 ἑκάστου νῆας ἐνιπρήσειν κτενέειν δ’ ἥρωας Ἀχαιούς, ὅπερ ἦν κατὰ κράτος
 νικήσειν. Καὶ σημείωσαι τὸ χωρίον τοῦτο ἐμπερίβολον ὂν κατά τε ἄλλους
 τρόπους καὶ κατὰ τοὺς λογισμούς. ἐκτίθεται γάρ, τί μὲν οἱ Τρῶες ἐπὶ τοῖς
 παροῦσιν ἐλογίζοντο, τί δὲ οἱ Ἀχαιοί. ὅρα δὲ καὶ ὡς ἐλθὼν ὁ ποιητὴς εἰς τὴν
 τοῦ κινδύνου ἀκμὴν ἑαυτοῦ ἀκμαιότερος γίνεται τῇ τε φράσει καὶ τοῖς νοήμασι,
 συνεξομοιούμενος κἀνταῦθα τοῖς πράγμασι. Πάνυ δὲ γενναῖοι οἱ Ἕλληνες,
 εἴπερ ἀπογνόντες τοῦ ζῆν οὕτω μάχονται, καθὰ δὴ καὶ ὁ Αἴας μόνος ἐφ'
 ὁμοίοις ἔτι ἀνδρίζεται, καὶ ταῦτα οἰόμενος θανέεσθαι. </comment>

<comment>
<ref>15.697</ref> Τὸ δὲ
 φαίης ἀκμῆτας καὶ ἀτειρέας καὶ τὸ ἑξῆς, χρήσιμα εἰς τοὺς καὶ μετὰ πολὺν
 πόνον ἀνδριζομένους. παρῳδήσας δέ τις ἐρεῖ καὶ ἐπὶ τῶν ἄλλως μετὰ κάματον
 μὴ ἀναπιπτόντων. </comment>

<comment>
<ref>15.698</ref> Τὸ δὲ ὣς ἐσσυμένως ἐμάχοντο ἐπιφωνηματικόν
 τί ἐστι, δηλοῦν ἐν βραχεῖ κόμματι πολλὴν ἔννοιαν ἐπὶ τῇ ἀκμαίᾳ προθυμίᾳ
 τῶν Ἀχαιῶν. </comment>

<comment>
<ref>15.699</ref> Τὸ δὲ τοῖσι δὲ μαρναμένοισι καὶ ἑξῆς, οἰκεῖον μὲν
 ἐπὶ τοῖς ἐν ἀπογνώσει ζωῆς μαχομένοις, εἰ δὲ παρῳδηθῇ, εὔχρηστον ἔσται
 καὶ πρὸς τοὺς κινδυνώδεσιν ἐγχειροῦντας πράγμασι. </comment>

<comment>
<ref>15.696</ref> Τὸ δὲ δριμεῖα
 μάχη ἐκ μεταφορᾶς εἴρηται τῶν τοιούτων βρωμάτων ἢ φαρμάκων. Εἰ
 δὲ καὶ ἐπί τινος γλυκύτητος οἱ μεθ’ Ὅμηρον τιθέασι τὸ δριμύ καθ’ ἡδονῆς








 
 λόγον, ἔχει καὶ τοῦτο ἡ ἄρτι μάχη ὡς χαρτὴ δοκοῦσα καὶ χάρμη οὖσα οὕτω
 διὰ τὸ ἀτειρὲς τῶν μαχομένων καὶ ἀκάματον καὶ οὕτω πρόθυμον καὶ μὴ ἀηδές.
 </comment>

<comment>
<ref>15.697 s.</ref> Τὸ δὲ ἀλλήλοισιν ἄντεσθαι περίφρασίς ἐστι τοῦ συμμῖξαι.
 </comment>

<comment>
<ref>15.700</ref> Τὸ δὲ ἀλλ’ ὀλέεσθαι, ὅ ἐστιν ἀπολεῖσθαι, διασαφητικόν ἐστι τοῦ
 οὐκ ἔφασαν ὑποφυγεῖν ἐκ κακοῦ. </comment>

<comment>
<ref>15.701</ref> Τὸ δὲ ἔλπετο θυμός ὅμοιόν ἐστι
 τῷ ὅδ’ ἦν νόος. </comment>

<comment>
<ref>15.703</ref> Ὅτι ἐναντίον πρὸς τὸ ἀφεστάναι μάχης τὸ ἐφεστάναι, ἤγουν κατ’ ἐχθρῶν ἑστάναι, ὡς δηλοῖ τὸ οἳ μὲν τὰ φρονέοντες ἐφέστασαν ἀλλήλοισι. </comment>

<comment>
<ref>15.704 — 6</ref> Ὅτι ἐπίτηδες ὁ ποιητὴς ἐπιλεξάμενος ἀπροστάτευτον νῆα τὴν τοῦ πάλαι ποτὲ οἰχομένου Πρωτεσιλάου, ὡς ἡ Βοιωτία
 δηλοῖ, ἄγει κατ’ αὐτῆς τὸν Ἕκτορα, ἵνα μή τινα τῶν ζώντων ἀρχηγῶν αἰσχύνῃ
 ἀνδραγαθήσαντος Ἕκτορος κατ’ αὐτοῦ, καί φησιν Ἕκτωρ δὲ πρύμνης
 νεὼς ἥψατο ποντοπόροιο καλῆς ὠκυάλου, ἣ Πρωτεσίλαον ἔνεικεν εἰς Τροίην
 οὐδ’ αὖτις ἀπήγαγε πατρίδα γαῖαν. Τοῦτο δὲ οἰκτιζόμενος λέγει. διὸ καὶ
 καλὴν τὴν τοῦ Πρωτεσιλάου νῆά φησι, σεμνύνας αὐτὴν καὶ διὰ τοῦ εἰπεῖν
 ὠκύαλον, καὶ ἐμφήνας τοῖς τοιούτοις ἐπαίνοις εἰκότως τὸν Ἕκτορα φιλοτιμήσασθαι οὕτω καλὴν ἀχρειῶσαι νῆα. </comment>

<comment>
<ref>15.707 — 8</ref> Εἶτα ἐπάγει τοῦ περ δὴ περὶ
 νηός, ἤγουν τῆς τοῦ Πρωτεσιλάου, Ἀχαιοί τε Τρῶές τε δῄουν, ἤγουν
 συνέκοπτον, ἀλλήλους, αὐτοσχεδόν. </comment>

<comment>
<ref>15.708 — 11</ref> Εἶτα ἑρμηνεύων τὸ αὐτοσχεδόν ἐπάγει οὐδ’ ἄρα τοί γε τόξων ἀϊκὰς ἀμφὶς μένον οὐδέ τ’ ἀκόντων,
 ἀλλ’ οἵ γ’ ἐγγύθεν, καί, ὡς ἔφη, αὐτοσχεδόν, ἱστάμενοι ἕνα θυμὸν ἔχοντες
 ὀξέσι δὴ πελέκεσσι καὶ ἀξίνῃσι μάχοντο, καινὴν ταύτην μάχην πρέπουσαν
 τῷ τῆς ναυμαχίας καιρῷ. </comment>

<comment>
<ref>15.712 — 5</ref> Ἔτι δέ φησι καὶ ξίφεσι μεγάλοισι
 καὶ ἔγχεσιν ἀμφιγύοισι. πολλὰ δὲ φάσγανα καλὰ μελάνδετα κωπήεντα, ἄλλα
 μὲν ἐκ χειρῶν χαμάδις πέσον, ἄλλα δ’ ἀπ’ ὤμων ἀνδρῶν μαρναμένων: ῥέε
 δ’ αἵματι γαῖα μέλαινα, ὃ καὶ ἀλλαχοῦ πολλαχοῦ λεχθὲν κεῖται. Καὶ ὅρα
 τὴν φράσιν τῆς κινδυνώδους ἀκμαίας μάχης, ἣν οὐκ ἂν φράσαιεν κάλλιον οὐδ'
 εἰ πάντες ῥήτορες εἰς ἓν συνελθόντες μελετήσαιεν. </comment>

<comment>
<ref>15.704</ref> Ἰστέον δὲ ὅτι
 ἐν τῷ πρύμνης νεώς τινὰ τῶν παλαιῶν ἀντιγράφων διὰ τοῦ <rs type="waw">ο</rs> μικροῦ
 γράφουσι τὸ νεός. τοῦτο δὲ καὶ ἐν Ὀδυσσείᾳ γίνεται. ἡ δὲ αἰτία οὐ σαφής, εἰ
 μὴ ἄρα εἴποι τις προϋποκεῖσθαι ἐκ τοῦ νέω, τὸ κολυμβῶ, εὐθεῖαν ἄρρητον
 τὸ νεύς, ἧς Ἰωνικὴ γενικὴ νεῦς νεός. Ἰστέον δὲ ὡς εἰ καὶ διὰ τοῦ <rs type="waw">ω</rs> μεγάλου
 ἐν τοῖς ἀντιγράφοις ἐφέρετο, εἶχεν ἂν θεραπείαν τὸ μέτρον σπονδειακὴν διὰ
 συνιζήσεως. </comment>

<comment>
<ref>15.709</ref> Τὸ δὲ ἀϊκάς ὀξύνεται λόγῳ τοιούτῳ. Τὰ εἰς <rs type="waw">κη</rs> θηλυκὰ








 
 ὑπὲρ δύο συλλαβάς, τῷ <rs type="waw">ι</rs> παραληγόμενα, βαρύνεται, ἑλίκη, μυρίκη, Φοινίκη,
 τὸ ἀϊκή ὠξυτονήθη παρὰ τὸ ἀί̈σσω, ὡς φυλάσσω φυλακή. ὅθεν τόξων ἀϊκάς
 φησιν, ὅ ἐστι τοξευμάτων. ἔστι δὲ καὶ ἄλλη εὐθεῖα ἡ ἄϊξ, ὅθεν πολυάϊκος
 πολέμοιο καὶ κορυθάϊξ. Τὸ δὲ ἀμφὶς μένον ἀντὶ τοῦ ἰδίᾳ καὶ παρεκτός. δύναται
 δὲ εἶναι καὶ ἀντὶ τοῦ ἀμφοτέρωθεν. Οἱ δὲ ἄκοντες, ὡς ἐνταῦθα φαίνεται,
 διαφέρουσι τῶν ἐγχέων. διὸ καὶ ἄκοντας ἀφέντες Ἀχαιοὶ μεταλαμβάνουσιν
 ἔγχεα, μείζω δηλαδὴ ὄντα καὶ ἰσχυρότερα. </comment>

<comment>
<ref>15.711</ref> Οὕτω δὲ καὶ πέλεκυς
 πρὸς ἀξίνην διάφορος, ὡς δηλοῖ τὸ πελέκεσσι καὶ ἀξίνῃσιν. Ἀμφίγυα δέ,
 εἰ καὶ ἄλλως προερρέθη, καὶ τὰ τῆς ναυμαχίας ἔγχη, ἵνα εἴπερ ἡ αἰχμὴ
 κολουσθῇ, ὅπερ ἔπαθεν ἡ τοῦ Αἴαντος, βλάπτωσι τῷ στύρακι. στυρακωτὰ
 γὰρ τὰ ἀμφίγυα, ὡς ἤδη δέδεικται. Ὅρα δὲ καὶ τὰ προμνημονευθέντα συνεχῆ
 ἑπτὰ πάρισα, τὸ ὀξέσι, τὸ πελέκεσσι, τὸ ἀξίνησι, ὃ καὶ ἐκτείνει τὸ τῆς προπαραληγούσης δίχρονον, τὸ ξίφεσι, τὸ μεγάλοισι, καὶ τὸ ἀμφιγύοισιν. ὁμοίως
 καὶ τὰ ἐφεξῆς ἑτεροῖα ἑπτά, τὸ πολλά, τὸ φάσγανα, τὸ καλά, τὸ μελάνδετα,
 τὸ κωπήεντα, καὶ τὸ ἄλλα, δὶς αὐτὸ λεχθέν. </comment>

<comment>
<ref>15.713</ref> Μελάνδετα δὲ ἢ τὰ
 σιδηρόδετα — μέλας γὰρ κατ’ ἐπικράτειαν ἐπιθετικὴν ὁ σίδηροσ — ἢ τὰ
 ἐνδεδεμένα ἐπιμελῶς κατὰ τὴν λαβήν, ἢ τὰ ἔχοντα μελαίνας λαβάς, ταὐτὸν δὲ
 εἰπεῖν, κώπας. ὧν ἐκ μὲν τῆς κώπης κωπῆεν ξίφος, ἐκ δὲ τῆς λαβῆς χρυσολαβὲς
 ξιφίδιον ἐν ῥητορικῷ Λεξικῷ τὸ ἔχον χρυσῆν λαβήν. </comment>

<comment>
<ref>15.714</ref> Ἐκ χειρῶν δὲ
 καὶ ἀπ’ ὤμων πίπτουσι φάσγανα, κοπτομένων δηλαδή, ἀπὸ χειρῶν μέν, ὅσα
 προὔτεινον ξίφη, ἀπὸ δὲ ὤμων, ἐξ ὧν ᾐώρηντο ἔτι αὐτά. </comment>

<comment>
<ref>15.715</ref> Τὸ δὲ
 γαῖα μέλαινα ὑφείλετο οἷον τῇ πρὸς τὸ αἷμα παραθέσει τὸ αὐτοῦ ἐπίθετον,
 ὃ δὴ καὶ αὐτὸ πολλαχοῦ μέλαν καλεῖται. </comment>

<comment>
<ref>15.716 — 21</ref> Ὅτι Ἕκτωρ πρύμνηθεν, ὡς ἐρρέθη, ἐπεὶ λάβεν, οὐχὶ μεθίει, ἄφλαστον μετὰ χερσὶν ἔχων, Τρωσὶν
 δ’ ἐκέλευεν: οἴσετε πῦρ, ἅμα δ’ αὐτοὶ ἀολλέες ὄρνυτ’ ἀϋτήν, ἤγουν φωνὴν
 ἢ μάχην, νῦν ἡμῖν πάντων Ζεὺς ἄξιον ἦμαρ ἔδωκε νῆας ἑλεῖν, αἳ δεῦρο θεῶν
 ἀέκητι μολοῦσαι ἡμῖν πήματα πολλὰ θέσαν. </comment>

<comment>
<ref>15.721 — 5</ref> Φρονηματισθεὶς
 δὲ τῇ εὐτυχίᾳ λέγει καὶ ὅτι κακότητι γερόντων, ὡς αὐτῶν δῆθεν πταισάντων,








 
 οἵ μ’ ἐθέλοντα, φησί, μάχεσθαι ἐπὶ πρύμνῃσιν νέεσσιν αὐτόν τε ἰσχανάασκον
 ἐρητύοντό τε λαόν, ἤγουν ἐρήτυον, ἀλλ’ εἰ δὴ τότε βλάπτε φρένας
 θεὸς ἡμετέρας, νῦν αὐτὸς ἐποτρύνει καὶ ἀνώγει. Αἰσθάνεται γὰρ τοῦ Διὸς
 ὤσαντος αὐτὸν ὄπισθεν ἢ ὄρσαντος χειρὶ οὐ τῇ τυχούσῃ οὐδ’ ἁπλῶς μεγάλῃ,
 ἀλλὰ μάλα μεγάλῃ, ὡς εἴρηται. τοῦτο δὲ εἴποι ἂν καὶ ἄλλος ἐκ δυστυχίας ἢ
 ἀργίας εἰς εὐπραξίαν ἐλθὼν καὶ ἐνέργειαν. </comment>

<comment>
<ref>15.717</ref> Ἄφλαστον δέ φασιν οὐχὶ
 τὸ ἀκροστόλιον, διαφέρουσι γὰρ αἱ λέξεις, ἀλλὰ κατὰ Δίδυμον, ὥς φησι Παυσανίας, τὸ ἐπὶ πρύμνης ἀνατεταμένον εἰς ὕψος ἐκ κανονίων πλατέων ἐπικεκαμμένων,
 διήκοντος δι’ αὐτῶν πλατέος κανονίου, ὑπηρεισμένου τούτῳ στυλίσκου ὄπισθεν
 τοῦ κυβερνήτου. κρεμάννυται δ’ ἐκ τῶν κανονίων καὶ τοῦ θρανίου ταινία, εἰς
 παράσημον δηλαδὴ τῆς νηός. Καὶ τοιοῦτον μὲν τὸ ἄφλαστον ἐτυμολογούμενον
 ἀπὸ τοῦ μὴ ῥᾳδίως φλᾶσθαι, ἤγουν θλᾶσθαι, κατὰ διάλεκτον Ἀττικήν, ὡς
 δηλοῦται καὶ παρὰ τῷ Κωμικῷ. Ἀκροστόλιον δέ, φασί, τὸ ἀπὸ τῆς πτυχῆς
 ἀνατεῖνον ξύλον ἐπὶ τὴν πρῴραν, περὶ οὗ καὶ αὐτοῦ φησιν ὁ Δίδυμος, ὅτι τὸ
 λεγόμενον ἀκροστόλιόν ἐστιν ἄκρος στόλος. στόλος δέ ἐστι τὸ ἀπὸ τῆς λεγομένης πτυχῆς ξύλον πλατύ. πτυχὴ δέ ἐστιν, ὅπου οἵ τε ὀφθαλμοὶ ζωγραφοῦνται
 καὶ τὸ τῆς νεὼς ὄνομα ἐπιγράφεται. ἕτεροι δὲ καὶ τὸ στενὸν καὶ εἰς ὀξὺ λῆγον
 στόλον φασί. </comment>

<comment>
<ref>15.718</ref> Τὸ δὲ οἴσετε πῦρ ἐδύνατο μὲν καὶ ἀπαρεμφάτως
 ῥηθῆναι, ἵνα ἦν: κέλευεν οἴσειν πῦρ, προῃρέθη δὲ αὐτὴ δὴ ἡ τοῦ Ἕκτορος
 φωνή. </comment>

<comment>
<ref>15.719</ref> Τὸ δὲ πάντων ἄξιον ἀντὶ τοῦ ἰσόρροπον τῶν προλαβόντων
 πόνων δηλαδὴ ἢ ἠμάτων. σαφέστερον δὲ αὐτοῦ τὸ ἀντάξιον ἐν τῷ οὐ γὰρ
 ἐμῆς ψυχῆς ἀντάξιον. ἀλλαχοῦ δὲ ἀπολύτως ἔφη σὺ δ’ ἄξια δέξαι ἄποινα.
 Ἰστέον δὲ ὅτι ἀγαθῆς ἡμέρας ἔπαινος τὸ νῦν ἡμῖν πάντων ἄξιον ἦμαρ ἔδωκε
 θεός. Ὅτι δὲ οἱ μεθ’ Ὅμηρον Ἀττικοὶ καὶ τὸ εὔωνον ἄξιον ἔλεγον, ἀναλεκτέον ἐκ τῶν τοῦ Κωμικοῦ. </comment>

<comment>
<ref>15.720</ref> Τὸ δὲ νῆας ἑλεῖν ἑρμηνεύει τί τὸ πάντων
 ἄξιον ἦμαρ. Τὸ δὲ θεῶν ἀέκητι μὴ θεοφιλῶς τοὺς Ἀχαιοὺς τὴν ἀρχὴν στρατεύσασθαι δηλοῖ μηδὲ κατὰ οἰωνοὺς αἰσίους. </comment>

<comment>
<ref>15.721</ref> Κακότης δὲ γερόντων
 ἡ δειλία. Τὸ δὲ ἰσχανάασκον καὶ τὸ ἐρητύοντο νοῦν μὲν ἔχουσι τὸν αὐτόν,
 φιλοῦνται δὲ ποιηταῖς. </comment>

<comment>
<ref>15.724</ref> Τὸ δὲ βλάπτε φρένας τὸν παρ’ ἑτέροις
 βλαψίφρονα συντίθησι καὶ φρενοβλαβῆ, ὡς καὶ ἀλλαχοῦ κεῖται. Διαστολὴν
 δὲ ἔχει πρὸς ἄλλα βλαπτόμενα, οἷον βέλεμνα καὶ λοιπά. Ὅτι ἐπικειμένων
 τοῦ τε Ἕκτορος καὶ τοῦ Τρωϊκοῦ ὄχλου δύσελπις ὁ Αἴας γίνεται καὶ ἀναχωρεῖ
 ἐξ ἀνάγκης μικρόν τι, λιπὼν τὰ τῆς εἰρημένης νηὸς ἴκρια. </comment>

<comment>
<ref>15.727</ref> Φησὶ γοῦν
 ὁ ποιητὴς Αἴας δ’ οὐκέτ’ ἔμιμνε, βιάζετο γὰρ βελέεσσιν. ὃ ἐπιφωνηματικῶς
 μὲν κατὰ τοὺς παλαιοὺς λέγεται διὰ τὴν ἐν νοήμασι πλουσίαν γοργότητα,
 οἰκεῖον δέ ἐστι ῥηθῆναι ἐπὶ ἀριστέως ἡττηθέντος. </comment>

<comment>
<ref>15.728 — 31</ref> Εἶτα Ὅμηρος
 ἐπάγει ἀλλ’ ἀνεχάζετο τυτθόν, ὀϊόμενος θανέεσθαι, θρῆνυν ἐφ’ ἑπταπόδην,
 λίπε δὲ ἴκρια νηός, ἔνθ’ ὅ γ’ εἱστήκει δεδοκημένος, ἔγχεϊ δ’ αἰεὶ Τρῶας ἄμυνε
 νεῶν, εἰ καὶ μὴ πάντας, ἀλλ’ ὅς τις φέρει ἀκάματον πῦρ. Καὶ ὅρα ὅτι οὐ
 προτροπάδην ἔφυγε δι’ ἑαυτόν τε καὶ τὸν λόγον τοῦ Νέστορος εἰπόντος μηδὲ
 τρωπᾶσθαι φόβονδε, τυτθὸν δὲ ἀναχασάμενος ἠμύνετο. </comment>

<comment>
<ref>15.728</ref> Τὸ δὲ
 ὀϊόμενος θανέεσθαι κόμμα ἐστὶ παραφράζον τὸ οὐκ ἔφασαν φεύξεσθαι ὑπ'
 ἐκ κακοῦ ἀλλ’ ὀλέεσθαι. </comment>

<comment>
<ref>15.729</ref> Θρῆνυν δὲ λέγει νῦν ἀρσενικῶς ἢ τὴν
 καθέδραν τοῦ κυβερνήτου, περὶ ἧς ἀνωτέρω ἐρρέθη, ἢ τὴν τῶν κωπηλατῶν,
 ἣν καὶ αὐτὴν Ἀττικοὶ θρᾶνον καλοῦσιν, ὅθεν καὶ θρανίτης κωπηλάτης. Τὸ 
 δὲ ἑπταπόδην ὡς ἐν παρέργῳ παρέρριψεν, εἰ καὶ μὴ καθ’ Ἡσίοδον ἠνάγκασται οὕτω μετρεῖν ξύλα ποσὶν ἢ σπιθαμαῖς, ὡς τοῦ θρήνυος τοσούτων
 ὀφείλοντος εἶναι ποδῶν, καθὰ καὶ τοῦ παρ’ Ἡσιόδῳ ἑπταπόδου ἄξονος.
 Περὶ δὲ τοῦ ἔλιπεν ἴκρια νηός κεῖταί τι σαφὲς πρὸ βραχέων. </comment>

<comment>
<ref>15.730</ref> Τὸ
 δὲ δεδοκημένος κυνηγετικὴ κυρίως λέξις, ὅτε ζῷον ἐπιὸν δέχονταί τινες,
 ὅθεν καὶ προδοκός στενὸς τόπος, τοιούτῳ ἔργῳ ἐπιτήδειος, ἀφ’ οὗ κατωτέρω
 τὸ δεδεγμένος ὀξέϊ χαλκῷ. </comment>

<comment>
<ref>15.730 s.</ref> Τὸ δὲ αἰεί οὐδ’ ἐνταῦθα ἔχει τὴν
 κυρίαν χρονικὴν σημασίαν τὴν πλατικὴν ἐν τῷ ἔγχεϊ δ’ αἰεὶ Τρῶας ἄμυνεν,
 ὅ τις, ἤγουν ὅστις, φέροι πῦρ, ἀλλ’ ἀντὶ τοῦ νῦν ἢ κατὰ τὴν ἡμέραν ἐκείνην








 
 κεῖται, καθὰ καὶ ἐφεξῆς ἐν τῷ αἰεὶ δὲ σμερδνὸν βοόων, καὶ πρὸ τούτου ἐν
 τῷ ἀσφαλὲς αἰεὶ θρῴσκων. Ὅρα δὲ τὸ Τρῶας ὅ τις φέροι ἀκάματον πῦρ,
 μερικεῦσαν συνήθως τὸ πολὺ πλῆθος εἰς ἕνα. οὐ γὰρ πάντας Τρῶας ὁ Αἴας
 ἤμυνεν ἀλλ’ ἕνα τινὰ αἰεί. Ὅτι ἔννοιαι πυκναὶ κεῖνται καὶ ὧδε, ἃς ἐπιδρομάδην
 ὁ Αἴας λέγει ἐπείγοντος τοῦ καιροῦ. </comment>

<comment>
<ref>15.733 s.</ref> Φησὶ γὰρ ὦ φίλοι, ἥρωες
 Δαναοί, θεράποντες Ἄρηος, ἀνέρες ἐστὲ φίλοι, μνήσασθε δὲ θούριδος ἀλκῆς.
 τοῦτο προοίμιον ἀξιωτικόν. </comment>

<comment>
<ref>15.735</ref> Εἶτα δευτέρα ἔννοια τὸ ἠέ τινάς φαμεν
 εἶναι ἀοσσητῆρας ὀπίσσω, τουτέστι σπουδαίους βοηθούς, ὡς ἐν ἄλλοις δηλοῦται.
 </comment>

<comment>
<ref>15.736 — 8</ref> Τρίτη δὲ τὸ ἠέ τι τεῖχος ἄρειον, ὅ κεν ἀνδράσι λοιγὸν ἀμύναι,
 τετάρτη δὲ τὸ οὐ μέν τις σχεδόν ἐστι πόλις πύργοις ἀραρυῖα καὶ ἑξῆς. Καὶ
 ὅρα ὅτι συντομώτατα μὲν φράζει διὰ τὴν τῆς μάχης ἔπειξιν, καιριώτατα δέ.
 Τὰ μὲν γὰρ οὐκ ἔχομεν ὅλως οἱ Ἀχαιοὶ κατὰ τοὺς Τρῶας, συμμάχους δηλαδὴ
 καὶ πόλιν, ᾗ ἀπαμυναίμεθα ἄν, ἑτεραλκέα, φησί, δῆμον ἔχοντες, τὰ δέ, εἰ καὶ
 ἔχομεν, ἀλλὰ ἀχρεῖα, οἷον καὶ τὸ χθαμαλὸν τεῖχος. Τὸ δὲ φίλοι κολακευτικῶς
 ἐπιτηδευσάμενος δὶς εἶπεν ὁ Αἴας ἐκ περισσοῦ. ἄλλως γὰρ ἤρκει ἅπαξ ῥηθὲν
 ἐν τῇ προοιμιακῇ ἐννοίᾳ τὸ ὦ φίλοι, ἥρωες. </comment>

<comment>
<ref>15.738</ref> Ἑτεραλκέα δὲ δῆμον
 λέγει ὡς καὶ νίκην ἑτεραλκέα, ὃς δηλαδὴ ἀκμὴς ἐπελθὼν καὶ ἐπικουρῶν θατέρῳ
 μέρει ἀλκὴν δίδωσιν, ἢ γοργότερον εἰπεῖν, ὁ θατέρῳ μέρει ἀλαλκών. </comment>

<comment>
<ref>15.739 s.</ref>
 Ἰστέον δὲ καὶ ὅτι κατὰ ἄρσιν εἰπών, ὡς οὐκ ἔστιν ἡμῖν ἐνταῦθα πόλις, καθὰ
 δηλαδὴ τοῖς Τρωσίν, ἐπάγει κατὰ θέσιν τὸ ἀλλ’ ἐν γὰρ Τρώων πεδίῳ ἥμεθα.
 ἐπεὶ δὲ τοῦτο ψευδές, οὐ γὰρ σκηνοῦσιν ἐν τῇ πεδιάδι, ἐπιφέρει τὸ ἀληθὲς
 πόντῳ κεκλιμένοι, οὗ εἴη ἂν ὄφελος οὐδέν, εἴπερ αἱ νῆες καυθῶσι. τότε
 γάρ, ὡς καὶ ὁ Ἀχιλλεὺς ἐρεῖ, οὐκέτι φυκτὰ πέλονται. Σκοπητέον δὲ εἰ
 καὶ ἐν τῷ ἀλλ’ ἐν γὰρ Τρώων πεδίῳ περιττός ἐστιν ὁ <rs type="waw">γαρ</rs> σύνδεσμος. </comment>

<comment>
<ref>15.740</ref>
 Ἰστέον δὲ ὅτι τὸ κεκλιμένοι καὶ τὸ ἥμεθα ἔχουσί τι καὶ ὀνειδισμοῦ, ὡς
 ἀπρακτούντων τῶν Ἀχαιῶν ἐκεῖσε κατὰ τοὺς εἴτε κεκλιμένους εἴτε καθημένους.
 </comment>

<comment>
<ref>15.733 — 41</ref> Σημείωσαι δὲ καὶ ὅτι ἐν τοῖς εἰρημένοις τὸ μὲν προοίμιον ἀποστροφῆς ἔχει σχῆμα μετὰ καὶ προστάξεως, τὸ δὲ τρίτον καὶ τέταρτον ἔπος ἐλεγκτικῶς
 ἐρωτᾷ, ὁ δὲ πέμπτος στίχος οἷα εὖ εἰδὼς προάγεται ἀποφαντικῶς. ἐν δὲ τοῖς
 ἑξῆς κεῖνται παρὰ ταῦτα καὶ ἄλλα σχήματα. </comment>

<comment>
<ref>15.741</ref> Ὅτι τὸ ἐν χερσὶ
 φόως, οὐ μειλιχίῃ πολέμοιο, γνωμικῶς ῥηθέν, Ἀρίσταρχος μὲν οὕτως ἐκλαμβάνει ἐν τῷ δρᾶν ἐστιν ἡ νίκη καὶ οὐκ ἐν τῇ μειλιχίῃ τοῦ πολέμου. ὁ δὲ Θρᾷξ
 Διονύσιος εὐθεῖαν νοεῖ τὸ μειλιχίη, λέγων ὅτι ἐν χερσὶν ἡμῖν ἡ σωτηρία, προσήνεια δὲ οὐκ ἔστι πολέμου. </comment>

<comment>
<ref>15.743 — 5</ref> Ὅτι πρῶτον μὲν ἀορίστως φράζων ὁ
 ποιητής φησιν ὅς τις δὲ Τρώων ἐπὶ νηυσὶ φέροιτο σὺν πυρὶ κηλείῳ χάριν
 Ἕκτορος ὀτρύναντος, τὸν δ’ Αἴας οὔτασκε δεδεγμένος, ὡς προσεχῶς εἴρηται,
 ὀξέϊ δουρί. </comment>

<comment>
<ref>15.746</ref> Εἶτα καὶ τὸ ὡρισμένον προσιστορῶν φησι δώδεκα
 δέ, ἢ δή, προπάροιθε νεῶν αὐτοσχεδὸν οὖτα. Καὶ ὅρα καὶ νῦν τὸ αὐτοσχεδὸν
 οὖτα, ὡς τοῦ βάλλειν πόρρωθεν γινομένου. </comment>

<comment>
<ref>15.744</ref> Τὸ δὲ χάριν Ἕκτορος
 ἀντὶ τοῦ πρὸς χάριν, ὃ ταὐτόν ἐστι τῷ χαριζομένους τῷ Ἕκτορι. Ἔνθα σημείωσαι, ὡς οὐκ ἀεὶ ταὐτὸν τὸ χάριν καὶ τὸ ἕνεκεν, ἀλλ’ εἰ καὶ ἀμφότερα αἰτιολογικά
 εἰσιν, ὅμως τὸ μὲν χάριν ἐπὶ τῶν χάριτος ἕνεκεν γινομένων τίθεται, οἷον:
 Ἀχιλλεὺς χάριν Μενελάου ἐστράτευσεν, αὐτὸ δὲ τὸ ἕνεκεν ἐπὶ τῶν ἁπλῶς
 διά τι, οἷον: Ἕλληνες ἕνεκεν τῆς Ἀλεξάνδρου ὕβρεως ἔπλευσαν εἰς Τροίαν.
 Τὸ δὲ κήλειον πῦρ δῆλον, ὡς καὶ κήλεον λέγεται ὁμοίως τῷ δαιδάλειον
 δαιδάλεον καὶ τοῖς τοιούτοις. </comment>

<comment>
<ref>15.743 s.</ref> Τὸ δὲ ἐπὶ νηυσὶ φέροιτο σὺν πυρί
 παράφρασίς ἐστι καινοτέρα τοῦ πῦρ φέρει ἐπὶ τὰς νῆας.


</comment>

</book>
